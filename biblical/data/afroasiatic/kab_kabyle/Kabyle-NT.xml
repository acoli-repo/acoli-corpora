<?xml version="1.0" ?>
<cesDoc version="4">
	<cesHeader version="2">
		<fileDesc>
			<titleStmt>
				<h.title>
					Bible(KAB)
				</h.title>
				<respStmt>
					<respType>
						Constructed in accordance to CES standards.
					</respType>
					<respName>
						Christos Christodoulopoulos
					</respName>
				</respStmt>
			</titleStmt>
			<extent>
				<wordCount>
					162267
				</wordCount>
				<byteCount units="bytes">
					1391100
				</byteCount>
			</extent>
			<publicationStmt>
				<distributor>
					Bible Database
				</distributor>
				<eAddress>
					http://bibledatabase.com
				</eAddress>
				<availability>
					free
				</availability>
			</publicationStmt>
			<sourceDesc/>
		</fileDesc>
		<encodingDesc>
			<projectDesc>
				This is a part of multi-lingual corpus of the bible.
			</projectDesc>
			<editorialDesc>
				<conformance level="1">
					Corpus Encoding Standard, Version 2.0
				</conformance>
				<correction method="silent" status="medium"/>
				<segmentation>
					Marked up to the level of chapter and verse.
				</segmentation>
			</editorialDesc>
			<tagsDecl/>
		</encodingDesc>
		<profileDesc>
			<langUsage>
				<language id="kb" iso639="kab">
					Kabyle
				</language>
			</langUsage>
			<wsdUsage>
				<writingSystem id="utf-8"/>
			</wsdUsage>
		</profileDesc>
	</cesHeader>
	<text>
		<body id="Bible" lang="kb">
			<div id="b.MAT" type="book">
				<div id="b.MAT.1" type="chapter">
					<seg id="b.MAT.1.1" type="verse">
						A ten-an izuṛan n Ɛisa Lmasiḥ yellan si dderya n Sidna Dawed akk-d Sidna Ibṛahim :  
					</seg>
					<seg id="b.MAT.1.2" type="verse">
						Sidna Ibṛahim yeǧǧa-d Isḥaq, Isḥaq yeǧǧa-d Yeɛqub, Yeɛqub yeǧǧa-d Yahuda d watmaten-is.  
					</seg>
					<seg id="b.MAT.1.3" type="verse">
						Yahuda akk-d Tamaṛ ǧǧan-d Fares, akk-d Ziraḥ ; Fares yeǧǧa-d Ḥesrun, Ḥesrun yeǧǧa-d Aram.  
					</seg>
					<seg id="b.MAT.1.4" type="verse">
						Aram yeǧǧa-d Ɛaminadab, Ɛaminadab yeǧǧa-d Naḥsun, Naḥsun yeǧǧa-d Salmun.  
					</seg>
					<seg id="b.MAT.1.5" type="verse">
						Salmun d Raḥab ǧǧan-d Buɛaz, Buɛaz akk-d Rut sɛan-d Ɛubed, Ɛubed yeǧǧa-d Yassa.  
					</seg>
					<seg id="b.MAT.1.6" type="verse">
						Yassa yeǧǧa-d Sidna Dawed, Sidna Dawed yuɣal d agellid, yeǧǧa-d ɣer tmeṭṭut n Uryaḥ Sidna Sliman.  
					</seg>
					<seg id="b.MAT.1.7" type="verse">
						Sidna Sliman yeǧǧa-d Raḥabɛam, Raḥabɛam yeǧǧa-d Abiya, Abiya yeǧǧa-d Asaf,  
					</seg>
					<seg id="b.MAT.1.8" type="verse">
						Asaf yeǧǧa-d Yehucafat ; Yehucafat yeǧǧa-d Yihuram ; Yihuram yeǧǧa-d Ɛuzya ;  
					</seg>
					<seg id="b.MAT.1.9" type="verse">
						Ɛuzya yeǧǧa-d Yuṭam ; Yuṭam yeǧǧa-d Aḥaz ; Aḥaz yeǧǧa-d Ḥizeqya ;  
					</seg>
					<seg id="b.MAT.1.10" type="verse">
						Ḥizeqya yeǧǧa-d Mennac ; Mennac yeǧǧa-d Ɛamun ; Ɛamun yeǧǧa-d Yuciya ;  
					</seg>
					<seg id="b.MAT.1.11" type="verse">
						Yuciya yeǧǧa-d Yixunya akk-d watmaten-is, di lweqt i deg iqaldiyen wwin at Isṛail d imeḥbas ɣer tmurt n Babilun.  
					</seg>
					<seg id="b.MAT.1.12" type="verse">
						Mbeɛd lweqt n usgiǧǧi ɣer tmurtn Babilun, Yixunya yeǧǧa-d Calatyel ; Calatyel yeǧǧa-d Zurubabil .  
					</seg>
					<seg id="b.MAT.1.13" type="verse">
						Zurubabil yeǧǧa-d Abihud. Abihud yeǧǧa-d Ilyaqim ; Ilyaqim yeǧǧa-d Ɛazuṛ ; 
					</seg>
					<seg id="b.MAT.1.14" type="verse">
						Ɛazuṛ yeǧǧa-d Saduq ; Saduq yeǧǧa-d Yaxin ; Yaxin yeǧǧa-d Ilihud. 
					</seg>
					<seg id="b.MAT.1.15" type="verse">
						Ilhud yeǧǧa-d Ilɛazaṛ ; Ilɛazaṛ yeǧǧa-d Mattan ; Mattan yeǧǧa-d Yeɛqub.  
					</seg>
					<seg id="b.MAT.1.16" type="verse">
						Yeɛqub yeǧǧa-d Yusef, d Yusef agi i d argaz n Meryem i d-yeǧǧan Sidna Ɛisa i gețțusemman Lmasiḥ.  
					</seg>
					<seg id="b.MAT.1.17" type="verse">
						Si lweqt n Sidna Ibṛahim  armi d lweqt n Sidna Dawed,  ɛeddan ṛbeɛṭac n leǧyal. Ɛeddan daɣen ṛbeɛṭac n leǧyal si lweqt n Sidna Dawed armi d lweqt n usgiǧǧi ɣer tmurt n Babilun. Si lweqt-agi n usgiǧǧi armi d lweqt n Lmasiḥ  ɛeddan daɣen ṛbeɛṭac n leǧyal.  
					</seg>
					<seg id="b.MAT.1.18" type="verse">
						Atan wamek i d-ilul Sidna Ɛisa : yemma-s Meryem tella tețwaxḍeb i yiwen wergaz ițțusemman Yusef. S tezmert n Ṛṛuḥ iqedsen,  terfed s tadist uqbel aț-țeddu ț-țislit.  
					</seg>
					<seg id="b.MAT.1.19" type="verse">
						Yusef axḍib-is, yellan d argaz n ṣṣwab, ur yebɣi ara a ț-țicemmet, dɣa yeqsed ad imsefṛaq yid-es s tuffra.  
					</seg>
					<seg id="b.MAT.1.20" type="verse">
						Akken yețxemmim i waya, yers-ed ɣuṛ-es lmelk n Ṛebbi di targit yenna-yas : A Yusef ! A mmi-s n Dawed ! Ur țțaggad ara aț-țesɛuḍ Meryem ț-țameṭṭut-ik, axaṭer llufan yellan di tɛebbuṭ-is, yusa-yas-d s Ṛṛuḥ iqedsen. 
					</seg>
					<seg id="b.MAT.1.21" type="verse">
						A d-tesɛu aqcic, a s-tsemmiḍ Ɛisa,  axaṭer d nețța ara iselken lumma-s si ddnubat-nsen.  
					</seg>
					<seg id="b.MAT.1.22" type="verse">
						Ayagi akk yedṛa iwakken ad ițwakemmel wayen i d-yenna Sidi Ṛebbi seg imi n nnbi Iceɛya  :  
					</seg>
					<seg id="b.MAT.1.23" type="verse">
						Ațan tɛezrit aț-țerfed tadist, a d-tesɛu aqcic ad ițțusemmi Imanuwil yeɛni :« Ṛebbi yid-nneɣ.»  
					</seg>
					<seg id="b.MAT.1.24" type="verse">
						Mi i d-yuki Yusef, ixdem ayen i s-d-yenna lmelk n Sidi Ṛebbi, yeqbel Meryem aț-țili ț-țameṭṭut-is ; yewwi-ț-id ɣer wexxam-is. 
					</seg>
					<seg id="b.MAT.1.25" type="verse">
						Meɛna ur ț-innul ara armi i d-tesɛa mmi-s iwumi isemma Ɛisa.  
					</seg>
				</div>
				<div id="b.MAT.2" type="chapter">
					<seg id="b.MAT.2.1" type="verse">
						Sidna Ɛisa ilul di taddart n Bitelḥem, di tmurt n Yahuda di lweqt n ugellid Hiṛudus ameqqran, kra n imusnawen usan-d si cceṛq ɣer temdint n Lquds, iwakken ad steqsin : 
					</seg>
					<seg id="b.MAT.2.2" type="verse">
						anda ilul llufan-nni ara yilin d agellid n wat Isṛail ? Axaṭer nwala-d itri-ines si cceṛq, nusa-d a t-neɛbed.  
					</seg>
					<seg id="b.MAT.2.3" type="verse">
						Agellid Hiṛudus  akk-d imezdaɣ n temdint n Lquds meṛṛa dehcen, yerwi lxaṭer-nsen mi slan s lexbaṛ-agi.  
					</seg>
					<seg id="b.MAT.2.4" type="verse">
						Hiṛudus yesnejmaɛ-ed akk lmuqedmin d lɛulama n wegdud, isteqsa-ten ɣef wemkan anda ara d-ilal Lmasiḥ ara d-yasen.  
					</seg>
					<seg id="b.MAT.2.5" type="verse">
						Nnan-as :  Ahat di tmurt n Yahuda di taddart n Bitelḥem ! Axaṭer atan wayen i gura nnbi Mixa :  
					</seg>
					<seg id="b.MAT.2.6" type="verse">
						I kemm a taddart n Bitelḥem, ur telliḍ ara ț-țaneggarut ger temdinin n Yahuda, axaṭer seg-em ara d-iffeɣ ugellid ara yeksen at Isṛail agdud-iw.  
					</seg>
					<seg id="b.MAT.2.7" type="verse">
						Hiṛudus yessawel i imusnawen nni s tuffra, isteqsa-ten si melmi i walan itri-nni.  
					</seg>
					<seg id="b.MAT.2.8" type="verse">
						Dɣa iceggeɛ-iten ɣer Bitelḥem, yenna-yasen : Nadit lexbaṛ n ṣṣeḥ ɣef weqcic-agi, m'ara t-tafem, init-iyi-d iwakken ad ṛuḥeɣ ula d nekk a t-ɛabdeɣ.  
					</seg>
					<seg id="b.MAT.2.9" type="verse">
						Mi slan i ugellid, ṛuḥen. AAkken kan i ffɣen, walan itri-nni i ẓran di cceṛq yezwar, iteddu zdat-sen. MMi gewweḍ sennig wemkan anda yella weqcic-nni, yeḥbes. 
					</seg>
					<seg id="b.MAT.2.10" type="verse">
						Feṛḥen aṭas mi walan itri-nni.  
					</seg>
					<seg id="b.MAT.2.11" type="verse">
						Kecmen ɣer wexxam-nni, walan llufan akk-d yemma-s Meryem ; tɛeǧben s weqcic-nni dɣa seǧǧden zdat-es. FFsin tiyemmusin-nsen, fkan-as tirezfin : ddheb, lebxuṛ akk-d leɛṭeṛ ɣlayen.  
					</seg>
					<seg id="b.MAT.2.12" type="verse">
						Sidi Ṛebbi ixebbeṛ-iten-id di targit ur țțuɣalen ara ɣer Hiṛudus, dɣa uɣalen ɣer tmurt-nsen seg ubrid nniḍen.  
					</seg>
					<seg id="b.MAT.2.13" type="verse">
						Mi ṛuḥen, lmelk n Sidi Ṛebbi idheṛ-as-ed i Yusef di targit, yenna-yas-ed :-- Kker, ddem aqcic akk-d yemma-s, rewlet ɣer tmurt n Maṣeṛ, qqimet dinna alamma nniɣ-ak-ed a d-tuɣaleḍ, axaṭer Hiṛudus ad iqelleb ɣef weqcic-agi iwakken a t-ineɣ.  
					</seg>
					<seg id="b.MAT.2.14" type="verse">
						Yusef ikker yewwi aqcic-nni akk-d yemma-s deg iḍ, yerwel ɣer tmurt n Maṣeṛ.  
					</seg>
					<seg id="b.MAT.2.15" type="verse">
						Yeqqim dinna armi yemmut Hiṛudus, iwakken ad idṛu wayen i d-yenna Sidi Ṛebbi seg imi n nnbi Huceɛ : Ssawleɣ-as i Mmi a d-iffeɣ si tmurt n Maṣer.  
					</seg>
					<seg id="b.MAT.2.16" type="verse">
						Mi gwala Hiṛudus belli kelxen-t imusnawen-nni, ikcem-it zzɛaf d ameqqran, iceggeɛ ɣer taddart n Bitelḥem akk-d ț-țmura i s-d-izzin, ad nɣen arrac meṛṛa yesɛan si sin iseggasen d akessar, s wakken yella leḥsab i s-d-fkan imusnawen-nni.  
					</seg>
					<seg id="b.MAT.2.17" type="verse">
						Dɣa yețwakemmel wayen i d yenna nnbi Irmiya :  
					</seg>
					<seg id="b.MAT.2.18" type="verse">
						Yekker leɛyaḍ di taddart n Rama, nesla i imeṭṭawen d umeǧǧed, d Ṛaḥil i gețrun ɣef warraw-is, tegguma aț-țesbeṛ fell-asen, axaṭer mmuten.  
					</seg>
					<seg id="b.MAT.2.19" type="verse">
						Mi gemmut Hiṛudus ameqqran, lmelk n Sidi Ṛebbi iweḥḥa-d i Yusef di targit mi gella di tmurt n Maṣer, 
					</seg>
					<seg id="b.MAT.2.20" type="verse">
						yenna-yas : Kker, ddem aqcic d yemma-s tuɣaleḍ ɣer tmurt n wat Isṛail, axaṭer wid yebɣan ad nɣen aqcic-nni, mmuten.  
					</seg>
					<seg id="b.MAT.2.21" type="verse">
						Yusef iddem aqcic-nni d yemma-s, yuɣal ɣer tmurt n wat Isṛail  
					</seg>
					<seg id="b.MAT.2.22" type="verse">
						Meɛna mi gesla belli d Aṛxilyus mmi-s n Hiṛudus, i gellan d agellid ɣef tmurt n Yahuda, yuggad. SSidi Ṛebbi iɛeggen-as-ed di targit, iṛuḥ ɣer tmurt n Jlili, 
					</seg>
					<seg id="b.MAT.2.23" type="verse">
						izdeɣ deg yiwet n taddart ițțusemman Naṣaret, iwakken ad yedṛu wayen i d-nnan lenbiya : Ad ițțusemmi Anaṣari.  
					</seg>
				</div>
				<div id="b.MAT.3" type="chapter">
					<seg id="b.MAT.3.1" type="verse">
						Deg wussan-nni, iban-ed Yeḥya aɣeṭṭas, yețbecciṛ deg unezṛuf n tmurt n Yahuda, 
					</seg>
					<seg id="b.MAT.3.2" type="verse">
						iqqaṛ-ed : Tubet, beddlet tikli, axaṭer tagelda n igenwan tqeṛṛeb-ed.  
					</seg>
					<seg id="b.MAT.3.3" type="verse">
						Fell-as i d-immeslay nnbi Iceɛya mi d-yenna : Ț-țaɣect n win ițɛeggiḍen di lxali : Heggit abrid n Sidi Ṛebbi, ssemsawit iberdan-is.  
					</seg>
					<seg id="b.MAT.3.4" type="verse">
						Yeḥya yelsa llebsa yețwaxedmen s ccɛeṛ n welɣem, tabagust n weglim ɣef wammas-is, tamɛict-is d ibẓaẓ akk-d tament n lexla.  
					</seg>
					<seg id="b.MAT.3.5" type="verse">
						Imezdaɣ meṛṛa n temdint n Lquds, tamurt n Yahuda akk-d tmura i d-yezzin i wasif n Urdun, țțasen-d ɣuṛ-es 
					</seg>
					<seg id="b.MAT.3.6" type="verse">
						iwakken a d-qiṛṛen s ddnubat nsen, nețța yesseɣḍas-iten deg wasif nni n Urdun.  
					</seg>
					<seg id="b.MAT.3.7" type="verse">
						Mi gwala aṭas n at ifariziyen d isaduqiyen i d-ițasen ad țwaɣeḍsen, yenna-yasen : A ccetla n izerman, anwa i kkun isfaqen belli tzemrem aț-țrewlem i lḥisab i d-iteddun ?  
					</seg>
					<seg id="b.MAT.3.8" type="verse">
						Sbeggnet-ed s lecɣal-nwen belli tettubem, tbeddlem tikli.  
					</seg>
					<seg id="b.MAT.3.9" type="verse">
						Ur qqaṛet ara i yiman-nwen : « Sidna Ibṛahim d jeddi-tneɣ » ! Axaṭer, a wen-iniɣ : SSidi Ṛebbi yezmer a d-yefk dderya i Ibṛahim seg idɣaɣen-agi.  
					</seg>
					<seg id="b.MAT.3.10" type="verse">
						Ațan ihi tcaquṛt thegga ɣer izuṛan n ttjuṛ, yal ttejṛa ur d-nețțak ara lfakya lɛali, aț-țețwagzem, aț-țețwaḍeggeṛ ɣer tmes.  
					</seg>
					<seg id="b.MAT.3.11" type="verse">
						Nekk sseɣḍaseɣ-kkun deg waman iwakken aț-țetubem, lameɛna a d-yas yiwen yesɛan tazmert akteṛ-iw, ur uklaleɣ ara a s-fsiɣ ula d arkasen is. Nețța a kkun-yesseɣḍes s Ṛṛuḥ iqedsen ț-țmes.  
					</seg>
					<seg id="b.MAT.3.12" type="verse">
						Tazzert deg ufus-is, ad yebrez annar-is, ad ijmeɛ irden-is ɣer ikuffan, ma d alim a t-yesseṛɣ di tmes ur nxețți.  
					</seg>
					<seg id="b.MAT.3.13" type="verse">
						Sidna Ɛisa yusa-d si tmurt n Jlili ɣer wasif n Urdun iwakken a t- yesseɣḍes Yeḥya.  
					</seg>
					<seg id="b.MAT.3.14" type="verse">
						Yeḥya yugi, yenna-yas : D nekk i geḥwaǧen ad iyi- tesɣeḍseḍ, kečč tusiḍ-ed ɣuṛ-i iwakken a k-sɣeḍseɣ !  
					</seg>
					<seg id="b.MAT.3.15" type="verse">
						Sidna Ɛisa yerra-yas : Anef tura ! Akkagi i glaq a nexdem lebɣi n Sidi Ṛebbi ! DDɣa Yeḥya yunef-as. 
					</seg>
					<seg id="b.MAT.3.16" type="verse">
						Mi gețwaɣḍes Sidna Ɛisa, yeffeɣ-ed seg waman ; imiren kan ldin igenwan, yers-ed fell-as Ṛṛuḥ n Sidi Ṛebbi s ṣṣifa n tetbirt.  
					</seg>
					<seg id="b.MAT.3.17" type="verse">
						Tekka-d yiwet n taɣect seg igenwan, tenna-d : «` Wagi d Mmi ameɛzuz, deg-s i gella lfeṛḥ-iw ! »  
					</seg>
				</div>
				<div id="b.MAT.4" type="chapter">
					<seg id="b.MAT.4.1" type="verse">
						Imiren Ṛṛuḥ iqedsen yewwi Sidna Ɛisa ɣer unezṛuf iwakken a t-ijeṛṛeb Cciṭan. 
					</seg>
					<seg id="b.MAT.4.2" type="verse">
						Mi guẓam ṛebɛin wussan d ṛebɛin wuḍan, yuɣal yelluẓ. 
					</seg>
					<seg id="b.MAT.4.3" type="verse">
						Iqeṛṛeb ɣuṛ-es Yeblis yenna-yas : Ma d Mmi-s n Ṛebbi i telliḍ, ini-yasen i yedɣaɣen-agi ad uɣalen d aɣṛum.  
					</seg>
					<seg id="b.MAT.4.4" type="verse">
						Sidna Ɛisa yerra-yas : Yura di tira iqedsen : Mačči s weɣṛum kan ara iɛic wemdan, lameɛna s mkul awal i d-ițasen s ɣuṛ Sidi Ṛebbi.   
					</seg>
					<seg id="b.MAT.4.5" type="verse">
						Cciṭan yewwi-t ɣer temdint n Lquds issers-it ɣef yixef n lǧameɛ iqedsen, 
					</seg>
					<seg id="b.MAT.4.6" type="verse">
						yenna-yas : Ma d Mmi-s n Ṛebbi i telliḍ, ḍeggeṛ iman-ik d akessar, anaɣ yura :  Sidi Ṛebbi ad yefk lameṛ i lmalayekkat-is fell-ak,  aa k-awint ger ifassen-nsent iwakken ad ḥadrent aḍar-ik ɣef yedɣaɣe n .  
					</seg>
					<seg id="b.MAT.4.7" type="verse">
						Sidna Ɛisa yerra-yas : Yura daɣen : Ur tețjeṛṛibeḍ ara Sidi Ṛebbi IIllu-inek .  
					</seg>
					<seg id="b.MAT.4.8" type="verse">
						Cciṭan yewwi-t daɣen ɣef wedrar ɛlayen, isken-as-ed tigeldiwin meṛṛa n ddunit d lɛaḍima-nsent, yenna-yas :  
					</seg>
					<seg id="b.MAT.4.9" type="verse">
						A k-tent-fkeɣ meṛṛa ma yella tseǧǧdeḍ zdat-i a yi-tɛebdeḍ.  
					</seg>
					<seg id="b.MAT.4.10" type="verse">
						Sidna Ɛisa yenna-yas : Beɛɛed akkin fell-i a Cciṭan, axaṭer yura : Anagar Sidi Ṛebbi-inek ara tɛebdeḍ , i nețța kan iwumi ara tseǧdeḍ .  
					</seg>
					<seg id="b.MAT.4.11" type="verse">
						Dɣa Cciṭan iṭṭaxeṛ fell-as. Imiren usant-ed lmalayekkat ɣuṛ-es, iwakken a s-qedcent.  
					</seg>
					<seg id="b.MAT.4.12" type="verse">
						Mi gesla s Yeḥya yețwaḥbes, Sidna Ɛisa yuɣal ɣer tmurt n Jlili. 
					</seg>
					<seg id="b.MAT.4.13" type="verse">
						Iffeɣ si taddart n Naṣaret, iṛuḥ ad izdeɣ di Kafernaḥum ; ț-țamdint yyellan rrif n lebḥeṛ di leǧwahi n tmura n Zabulun d Nefṭali, 
					</seg>
					<seg id="b.MAT.4.14" type="verse">
						iwakken ad yedṛu wayen yenna nnbi Iceɛya :   
					</seg>
					<seg id="b.MAT.4.15" type="verse">
						 A tamurt n Zabulun akk-d Nefṭali, a timura iqeṛben lebḥeṛ akkin i wasif n Urdun , a tamurt n Jlili i deg zedɣen leǧnas ur nelli ara n wat Isṛail,  
					</seg>
					<seg id="b.MAT.4.16" type="verse">
						agdud-nni yezgan di ṭṭlam, iwala tafat tameqqrant, wid izedɣen di ṭṭlam n lmut, tceṛq-ed fell-asen tafat !   
					</seg>
					<seg id="b.MAT.4.17" type="verse">
						Seg imiren, Sidna Ɛisa yebda yețbecciṛ yeqqaṛ : Tubet, uɣalet-ed ɣer webrid, axaṭer tagelda n igenwan tqeṛṛeb-ed.  
					</seg>
					<seg id="b.MAT.4.18" type="verse">
						Mi gțeddu Sidna Ɛisa ɣef rrif n lebḥeṛ n Jlili, iwala sin iḥewwaten : SSemɛun ițțusemman Buṭrus akk-d gma-s Andriyus. Llan ṭeggiṛen icebbaken-nsen ɣer lebḥeṛ, țṣeggiḍen. 
					</seg>
					<seg id="b.MAT.4.19" type="verse">
						Yenna-yasen : Ddut-ed yid-i, a kkun-rreɣ d iṣeggaḍen n yemdanen.  
					</seg>
					<seg id="b.MAT.4.20" type="verse">
						Dɣa imiren kan, ǧǧan icebbaken nsen, ddan yid-es.  
					</seg>
					<seg id="b.MAT.4.21" type="verse">
						Mi gerna yelḥa kra, iwala sin watmaten nniḍen : Yeɛqub d Yuḥenna yellan d arraw n Zabadi. LLlan akk-d baba-tsen di teflukt, țxiḍin icebbaken-nsen.  
					</seg>
					<seg id="b.MAT.4.22" type="verse">
						Yessawel-asen, imiren kan ǧǧan dinna baba-tsen, taflukt-nni, ṛuḥen ddan yid-es. 
					</seg>
					<seg id="b.MAT.4.23" type="verse">
						Syenna, Sidna Ɛisa yekka-d tamurt n Jlili meṛṛa, yesselmad di leǧwameɛ n wat Isṛail, yețbecciṛ lexbaṛ n lxiṛ n tgeldit n Ṛebbi, isseḥlay yal aṭan d yal leɛyubat n lɣaci.  
					</seg>
					<seg id="b.MAT.4.24" type="verse">
						Slan yis ula di tmurt n Surya meṛṛa ; țțawin-as-ed imuḍan i ghelken si mkul aṭan : wid ițwamelken, wid iwumi yețṛuḥu leɛqel akk-d wukrifen. Sidna Ɛisa isseḥla-ten akk.  
					</seg>
					<seg id="b.MAT.4.25" type="verse">
						D izumal n lɣaci i t-id-itebɛen si tmurt n Jlili, si ɛecṛa n temdinin-nni, si temdint n Lquds, si tmurt n Yahuda akk-d leǧwahi yellan agemmaḍ i wasif n Urdun.  
					</seg>
				</div>
				<div id="b.MAT.5" type="chapter">
					<seg id="b.MAT.5.1" type="verse">
						Mi gwala annect-nni n lɣaci, Sidna Ɛisa yuli ɣer wedrar iqqim. Inelmaden-is qeṛṛben ɣuṛ-es, 
					</seg>
					<seg id="b.MAT.5.2" type="verse">
						dɣa ibda isselmad-iten :  
					</seg>
					<seg id="b.MAT.5.3" type="verse">
						D iseɛdiyen wid ițeddun s neyya, aaxaṭer tagelda n igenwan d ayla-nsen !  
					</seg>
					<seg id="b.MAT.5.4" type="verse">
						D iseɛdiyen wid ițrun, axaṭer ad țwaṣebbṛen !  
					</seg>
					<seg id="b.MAT.5.5" type="verse">
						D iseɛdiyen wid ḥninen, aaxaṭer ad weṛten tamurt i sen-iwɛed Sidi Ṛebbi !  
					</seg>
					<seg id="b.MAT.5.6" type="verse">
						D iseɛdiyen wid illuẓen, iffuden lḥeqq, axaṭer ad ṛwun !  
					</seg>
					<seg id="b.MAT.5.7" type="verse">
						D iseɛdiyen wid yesɛan ṛṛeḥma deg wulawen-nsen, aaxaṭer ad iḥunn fell-asen Sidi Ṛebbi !  
					</seg>
					<seg id="b.MAT.5.8" type="verse">
						D iseɛdiyen wid iwumi yeṣfa wul, axaṭer ad walin Sidi Ṛebbi !  
					</seg>
					<seg id="b.MAT.5.9" type="verse">
						D iseɛdiyen wid i d-isrusun talwit, aad țțusemmin d arraw n Sidi Ṛebbi !  
					</seg>
					<seg id="b.MAT.5.10" type="verse">
						D iseɛdiyen wid ițțuqehṛen ɣef lḥeqq, aaxaṭer ddewla igenwan d ayla-nsen !  
					</seg>
					<seg id="b.MAT.5.11" type="verse">
						D iseɛdiyen ara tilim, m'ara kkun-regmen, mm'ara tețwaqehṛem, m'ara xedmen deg-wen lbaṭel ɣef ddemma-w.  
					</seg>
					<seg id="b.MAT.5.12" type="verse">
						Feṛḥet, ilit di lfeṛḥ, axaṭer ṛṛezq-nwen d ameqqran deg igenwan, aakka i țwaqehṛen lenbiya i kkun-id izwaren.  
					</seg>
					<seg id="b.MAT.5.13" type="verse">
						D kunwi i d lmelḥ n ddunit, lameɛna ma tṛuḥ-as lbenna i lmelḥ, s wacu ara s-ț-id-nerr ? Yelha kan ma nḍeggeṛ-it ɣer beṛṛa a t-rekkḍen yemdanen. 
					</seg>
					<seg id="b.MAT.5.14" type="verse">
						D kunwi i ț-țafat n ddunit ; taddart yellan ɣef wudrar ulamek ara teffer !  
					</seg>
					<seg id="b.MAT.5.15" type="verse">
						Akken daɣen, ur nceɛɛel ara taftilt iwakken a ț-nɣumm s kra, meɛna a ț-nessers ɣef lmeṣbeḥ, iwakken aț-țfeǧǧeǧ i wid akk yellan deg wexxam. 
					</seg>
					<seg id="b.MAT.5.16" type="verse">
						Akka i glaq aț-țecceɛceɛ tafat-nwen zdat yemdanen, iwakken ad walin lecɣal-nwen ilhan, yerna ad ḥemden Baba-twen yellan deg igenwan.  
					</seg>
					<seg id="b.MAT.5.17" type="verse">
						Ɣuṛ-wat aț-țɣilem usiɣ-ed ad sseɣliɣ ayen i d-tenna ccariɛa d wayen i d-nnan lenbiya ! Ur d-usiɣ ara ad sseɣliɣ, lameɛna usiɣ-ed ad snekmaleɣ.  
					</seg>
					<seg id="b.MAT.5.18" type="verse">
						A wen-iniɣ tideț : skud mazal igenwan d lqaɛa, ula d yiwen wawal neɣ usekkil n ccariɛa ur imeḥḥu, alamma yedṛa wayen akk yuran deg-s.  
					</seg>
					<seg id="b.MAT.5.19" type="verse">
						Win ur nqudeṛ ara ula d yiwen n lameṛ amecṭuḥ n ccariɛa, yerna isselmad i wiyaḍ ad xedmen am nețța, ad ițwaḥseb d amecṭuḥ akk di tgelda n igenwan. MMa d win ixeddmen ayen i d-tenna ccariɛa, yerna isselmad i wiyaḍ ad xedmen akken, ad yili d ameqqran di tgelda n igenwan.  
					</seg>
					<seg id="b.MAT.5.20" type="verse">
						Axaṭer a wen-iniɣ, ma yella ur tuɣem ara awal i Sidi Ṛebbi akteṛ n wakken tețțaɣem awal i yimusnawen n ccariɛa d ifariziyen, ur tkeččmem ara tagelda n igenwan.  
					</seg>
					<seg id="b.MAT.5.21" type="verse">
						Teslam daɣen s leqwanen i d- ițțunefken i lejdud-nneɣ : Ur tneqqeḍ ara tamgeṛt, WWin ara yenɣen tamgeṛṭ, ad iɛeddi di ccṛeɛ, ad ițwaḥkem fell-as.  
					</seg>
					<seg id="b.MAT.5.22" type="verse">
						Ma d nekk a wen-iniɣ : kra n win ara izeɛfen ɣef gma-s, ad iɛeddi di ccṛeɛ. Win ara yinin i gma-s : « ay abuhal, » ad ibedd zdat wesqamu n ccraɛ. Win ara yinin i gma-s : « ay amehbul, » yuklal ad ikcem ɣer ǧahennama.  
					</seg>
					<seg id="b.MAT.5.23" type="verse">
						M'ara tțedduḍ aț-țefkeḍ lweɛda i Sidi Ṛebbi, temmektaḍ-ed zdat n wemkan n iseflawen belli gma-k iṭṭef-ak cceḥna, 
					</seg>
					<seg id="b.MAT.5.24" type="verse">
						eǧǧ dinna lweɛda-nni, tṛuḥeḍ uqbel aț-ḍelbeḍ ssmaḥ i gma-k, d wamek ara tefkeḍ lweɛda-k i Sidi Ṛebbi.  
					</seg>
					<seg id="b.MAT.5.25" type="verse">
						Ma yella iḍlem-ik yiwen, tedduklem di sin ɣer wexxam n ccṛeɛ, ɣiwel msefham kečč yid-es deg ubrid, m'ulac axṣim-ik a k-yawi ɣer lḥakem, lḥakem a k-yefk i wɛessas, aɛessas-nni, a k-yerr ɣer lḥebs. 
					</seg>
					<seg id="b.MAT.5.26" type="verse">
						A k-iniɣ tideț : ur d-țeffɣeḍ ara syenna alamma txellṣeḍ aṣurdi aneggaru n ṭṭlaba-inek.  
					</seg>
					<seg id="b.MAT.5.27" type="verse">
						Teslam belli qqaṛen-d : ur xeddem ara asekkak yeɛni zzna.  
					</seg>
					<seg id="b.MAT.5.28" type="verse">
						Lameɛna, nekkini a wen-d-iniɣ : win ara imuqlen tameṭṭut, imenna deg ul-is ad iznu yid-es, atan am akken izna yid-es. 
					</seg>
					<seg id="b.MAT.5.29" type="verse">
						Daymi ma yella ț-țiṭ-ik tayeffust i k-ițawin ɣer leḥṛam, qleɛ-iț, ḍeggeṛ-iț akkin fell-ak. Axaṭer axiṛ-ak a k-iṛuḥ yiwen si lemfaṣel-ik wala aț-țkecmeḍ s lekmal-ik ɣer ǧahennama. 
					</seg>
					<seg id="b.MAT.5.30" type="verse">
						Ma yella s ufus-ik ayeffus i txeddmeḍ leḥṛam, gzem-it, tḍegṛeḍ-t akkin fell-ak, axiṛ-ak a k-ixaṣ ufus wala ma tkecmeḍ s lekmal-ik ɣer ǧahennama.  
					</seg>
					<seg id="b.MAT.5.31" type="verse">
						Qqaṛen-d daɣen : Win ara yebrun i tmeṭṭut-is, a s-yefk lkaɣeḍ n berru .  
					</seg>
					<seg id="b.MAT.5.32" type="verse">
						Lameɛna nekkini a wen-iniɣ : win ara yebrun i tmeṭṭut-is, yili ur tezni ara, d nețța i ț-iwelhen ɣer zzna ma tezweǧ d wayeḍ. Daɣen win yuɣen tameṭṭut innebran, ula d nețța yezna.  
					</seg>
					<seg id="b.MAT.5.33" type="verse">
						Teslam daɣen s wayen i d-nnan i lejdud-nneɣ : Ur ḥennet ara, lameɛna ayen i tɛuhdeḍ s limin zdat Sidi Ṛebbi, ilaq a t-txedmeḍ.  
					</seg>
					<seg id="b.MAT.5.34" type="verse">
						Meɛna nekk a wen-iniɣ : ur țgallat ara maḍi ! Ur țgallat s igenni, axaṭer d amkan n lḥekma n Sidi Ṛebbi, 
					</seg>
					<seg id="b.MAT.5.35" type="verse">
						ur țgallat s lqaɛa axaṭer fell-as i gesrusu iḍaṛṛen-is, neɣ s Lquds imi ț-țamdint n ugellid ameqqran.  
					</seg>
					<seg id="b.MAT.5.36" type="verse">
						Ur țgallat ara daɣen : « s yixef n uqeṛṛuy-nwen » axaṭer ur tezmirem ara aț-țerrem ula d yiwen wenẓad d aberkan neɣ d amellal. 
					</seg>
					<seg id="b.MAT.5.37" type="verse">
						Init « ih » ma ilaq aț-ținim ih, neɣ « xaṭi » ma ilaq aț-ținim xaṭi ; ayen akk ara ternum d zzyada, s ɣuṛ Cciṭan i d-ițas.  
					</seg>
					<seg id="b.MAT.5.38" type="verse">
						Teslam s wayen i d-qqaṛen : Tiṭ s tiṭ, tuɣmest s tuɣmest.  
					</seg>
					<seg id="b.MAT.5.39" type="verse">
						Meɛna nekk a wen-iniɣ : ma yella win i wen-ixedmen cceṛ ur țțarat ara țțaṛ. Ma iwwet-ik yiwen ɣer lḥenk ayeffus, sken-as lḥenk nniḍen.  
					</seg>
					<seg id="b.MAT.5.40" type="verse">
						Ma yebɣa yiwen a k-isiweḍ ɣer ccṛeɛ iwakken a k-ikkes aqenduṛ-ik, rnu-yas ula d abeṛnus-ik.  
					</seg>
					<seg id="b.MAT.5.41" type="verse">
						Ma yella iḥṛes-ik walebɛaḍ a s-tbibbeḍ taɛkumt azgen webrid-is, kečč awi-yas-ț armi d axxam. 
					</seg>
					<seg id="b.MAT.5.42" type="verse">
						Efk-as ayen yeḥwaǧ i win i k-d-issutren, ur reggel ara ɣef win ibɣan ad yerḍel s ɣuṛ-ek.  
					</seg>
					<seg id="b.MAT.5.43" type="verse">
						Teslam i wayen i d-qqaṛen :  Ḥemmel amdakkel-ik, tkeṛheḍ aɛdaw ik.  
					</seg>
					<seg id="b.MAT.5.44" type="verse">
						Nekk a wen-iniɣ : ḥemmlet iɛdawen-nwen i kkun ițqehhiṛen. BBarket wid i kkun-ineɛlen, xedmet lxiṛ i wid i kkun-ikeṛhen, dɛut s lxiṛ i wid i kkun-iḍelmen, akk-d wid i kkun-ițqehhiṛen.  
					</seg>
					<seg id="b.MAT.5.45" type="verse">
						S wakka ara d-tbanem d arraw n Baba-twen yellan deg igenwan, axaṭer nețța icṛeq-ed iṭij-is ama ɣef wid yelhan ama ɣef yemcumen, yețțak-ed ageffur ( lehwa ) ama i wid ixeddmen lxiṛ, ama i wid ixeddmen cceṛ.  
					</seg>
					<seg id="b.MAT.5.46" type="verse">
						Ma yella tḥemmlem kan wid i kkun-iḥemmlen, d acu n lfayda ara tesɛum ? Ula d imekkasen n tebzert ( leɣṛama ) xeddmen akenni.  
					</seg>
					<seg id="b.MAT.5.47" type="verse">
						Ma yella tețțemsalamem d watmaten-nwen kan, d acu n lxiṛ i txedmem ? Ula d imednuben xeddmen akken. 
					</seg>
					<seg id="b.MAT.5.48" type="verse">
						Sfut ihi akken yeṣfa Baba-twen n igenwan.  
					</seg>
				</div>
				<div id="b.MAT.6" type="chapter">
					<seg id="b.MAT.6.1" type="verse">
						Ayen txeddmem i Sidi Ṛebbi, ur t-id-sbegginet ara iwakken a kkun-walin medden, m'ulac ur tseɛɛum ara lfayda ɣer Baba-twen yellan deg igenwan.  
					</seg>
					<seg id="b.MAT.6.2" type="verse">
						M'ara tseddqeḍ, ur țberriḥ ara am akken xeddmen at sin wudmawen di leǧwameɛ neɣ deg iberdan, iwakken ad sɛun ccan ɣer yemdanen. A wen iniɣ tideț : d ayagi kan i d lfayda-nsen.  
					</seg>
					<seg id="b.MAT.6.3" type="verse">
						Ma d kečč m'ara tseddqeḍ, ilaq afus-ik ayeffus ur ițwali ara wayen ixeddem ufus-ik azelmaḍ ; 
					</seg>
					<seg id="b.MAT.6.4" type="verse">
						iwakken ssadaqa-inek aț-țeqqim di sser, akka ara tețwaqebleḍ ɣer Baba Ṛebbi yețwalin ayen txeddmeḍ di sser.  
					</seg>
					<seg id="b.MAT.6.5" type="verse">
						M'ara tețẓallam, ur xeddmet ara am at sin wudmawen iḥemmlen ad ẓallen s ibeddi di leǧwameɛ neɣ deg iberdan iwakken a ten-walin medden. AA wen-iniɣ tideț : d ayagi kan i d lfayda-nsen.  
					</seg>
					<seg id="b.MAT.6.6" type="verse">
						Ma d kečč m'ara tebɣuḍ aț-țẓalleḍ, ṛuḥ ekcem ɣer texxamt-ik, sekkeṛ tawwurt, tedɛuḍ di sser ɣer Baba Ṛebbi, nețța yețwalin ayen yellan di sser, a k-id-iqbel.  
					</seg>
					<seg id="b.MAT.6.7" type="verse">
						M'ara tețẓallam, ur sṭuqqutet ara lehduṛ am akken xeddmen at ddunit, ɣilen s lketṛa n imeslayen ara d țwaqeblen.  
					</seg>
					<seg id="b.MAT.6.8" type="verse">
						Ur ten-țɛanadet ara, axaṭer Baba Ṛebbi yeẓra d acu teḥwaǧem uqbel a s-t-tessutrem.  
					</seg>
					<seg id="b.MAT.6.9" type="verse">
						Atah wamek ilaq aț-țețẓallam :  AA Baba-tneɣ yellan deg igenwan, iisem-ik ad ițwaqeddes,  
					</seg>
					<seg id="b.MAT.6.10" type="verse">
						lḥekma n tgeldit-ik a d-tass, llebɣi-k ad idṛu di lqaɛa aakken yedṛa deg igenwan.  
					</seg>
					<seg id="b.MAT.6.11" type="verse">
						Efk-aɣ-d mkul ass tamɛict-nneɣ.  
					</seg>
					<seg id="b.MAT.6.12" type="verse">
						Semmeḥ-aɣ ddnubat-nneɣ aakken i nețsamaḥ i wid i ɣ-iḍelmen.  
					</seg>
					<seg id="b.MAT.6.13" type="verse">
						Ssebɛed fell-aɣ ajeṛṛeb, ssellek-aɣ si tḥila n Cciṭan. AAxaṭer ɣuṛ-ek i tella tgeldit, ttazmert d lɛaḍima i dayem. Amin !  
					</seg>
					<seg id="b.MAT.6.14" type="verse">
						Ma yella tețsamaḥem i yemdanen ii wen-ixeddmen cceṛ, Baba Ṛebbi yyellan deg igenwan a wen-isameḥ uula i kunwi. 
					</seg>
					<seg id="b.MAT.6.15" type="verse">
						Lameɛna ma yella kkunwi ur tețsamaḥem ara i wiyaḍ, aatan Baba Ṛebbi ur a wen-ițsamaḥ aara ula i kunwi ddnubat-nwen.  
					</seg>
					<seg id="b.MAT.6.16" type="verse">
						Asmi ara tuẓummem, ur d tesbegginet ara iman-nwen tḥeznem am at sin wudmawen issexsaṛen udmawen-nsen iwakken a ten-țwalin yemdanen belli uẓamen. A wen-iniɣ tideț : d ayagi kan i d lfayda-nsen.  
					</seg>
					<seg id="b.MAT.6.17" type="verse">
						Ma d kečč, m'ara tuẓumeḍ, ssired udem-ik, tdehneḍ aqeṛṛuy-ik s rriḥa, 
					</seg>
					<seg id="b.MAT.6.18" type="verse">
						iwakken yiwen ur k-iɛeqqel belli tuẓameḍ. Ilaq ayagi ad iqqim gar-ak d Baba Ṛebbi ițwalin ayen yellan di sser, nețța a k-id-iqbel.  
					</seg>
					<seg id="b.MAT.6.19" type="verse">
						Ur ssexzanet ara igerrujen di ddunit anda ara ten-yečč ubeɛɛuc d ṣṣdiḍ, anda ara ten-akren wid ifettken leḥyuḍ.  
					</seg>
					<seg id="b.MAT.6.20" type="verse">
						Meɛna sxeznet axiṛ igerrujen deg igenwan anda ur llin ibeɛɛac d ṣṣdiḍ isserkuyen, anda ur zmiren ara imakaren ad fetken neɣ ad akren.  
					</seg>
					<seg id="b.MAT.6.21" type="verse">
						Axaṭer anda yella ugerruj-ik, dinna ara yili wul-ik.  
					</seg>
					<seg id="b.MAT.6.22" type="verse">
						Allen, ț-țiftilin n lǧețța, ma yella seḥḥant wallen-ik, aț-țilliḍ s lekmal-ik di tafat.  
					</seg>
					<seg id="b.MAT.6.23" type="verse">
						Lameɛna, ma yella allen-ik ur seḥḥant ara, aț-țiliḍ di ṭṭlam. Ma yella dɣa allen-ik ur seḥḥant ara, tafat yellan deg-k d ṭṭlam, acḥal ihi berrik ṭṭlam i deg telliḍ.  
					</seg>
					<seg id="b.MAT.6.24" type="verse">
						Ur izmir yiwen ad iqdec ɣef sin imɛellmen deg yiwet n tikkelt. Ma iḥemmel yiwen, ad ikṛeh wayeḍ ; ma yeṭṭef deg yiwen, ad iḥqeṛ wayeḍ. Ur tezmirem ara ihi aț-țɛebdem Ṛebbi akk-d idrimen !  
					</seg>
					<seg id="b.MAT.6.25" type="verse">
						Daymi i wen-d-qqaṛeɣ : ur țḥebbiṛet ara i tudert-nwen, ɣef wayen ara teččem d wayen ara teswem akk-d wayen ara telsem. Acu i gesɛan azal, ț-țudert neɣ d lqut ? D lǧețța neɣ d llebsa ? Tudert tugar lqut, lǧețța tugar llebsa !  
					</seg>
					<seg id="b.MAT.6.26" type="verse">
						Walit igṭaṭ ( ifṛax ) deg igenwan : ur zerrɛen, ur meggren, ur jemmɛen ula d acemma ɣer ikuffan, meɛna Baba-twen yellan deg igenwan, yețțak-asen-d tamɛict-nsen. Eɛni ur teswim ara akteṛ n yefṛax ?  
					</seg>
					<seg id="b.MAT.6.27" type="verse">
						Anwa i gzemren s uḥebbeṛ, ad yernu kra n wussan i leɛmeṛ-is ? 
					</seg>
					<seg id="b.MAT.6.28" type="verse">
						Iwacu ara tḥebbṛem ɣef llebsa ? Walit amek i gemmun ijeǧǧigen n lexla : ur zeṭṭen, ur țellmen, 
					</seg>
					<seg id="b.MAT.6.29" type="verse">
						lameɛna a wen-iniɣ : ula d agellid Sliman s yiman-is di ccan-is ameqqran, ur yelsi am yiwen seg-sen.  
					</seg>
					<seg id="b.MAT.6.30" type="verse">
						Ma yella Ṛebbi islusuy akka leḥcic yellan di lexla ass-agi, azekka ad ițwadeggeṛ ɣer tmes, amek ur kkun-islusu ara ula d kunwi ay imdanen ixuṣṣen di liman ?  
					</seg>
					<seg id="b.MAT.6.31" type="verse">
						Kkset anezgum i yiman-nwen, ur qqaṛet ara : d acu ara nečč, d acu ara nsew neɣ d acu ara nels ?  
					</seg>
					<seg id="b.MAT.6.32" type="verse">
						Axaṭer ayagi d imejhal i gețḥebbiṛen fell-as. Ma d Baba-twen yellan deg igenwan, yeẓra ayen akk teḥwaǧem !  
					</seg>
					<seg id="b.MAT.6.33" type="verse">
						Nadit uqbel ɣef tgeldit n Sidi Ṛebbi d wayen yellan d lḥeqq, ayen nniḍen meṛṛa d nețța ara wen-t-id yefken.  
					</seg>
					<seg id="b.MAT.6.34" type="verse">
						Ur țḥebbiṛet ara ihi i uzekka, axaṭer azekka s unezgum-is weḥd-es. Yal ass s leɛtab-ines !  
					</seg>
				</div>
				<div id="b.MAT.7" type="chapter">
					<seg id="b.MAT.7.1" type="verse">
						Ur țḥasabet ara wiyaḍ iwakken ur kkun-ițḥasab ula d yiwen. 
					</seg>
					<seg id="b.MAT.7.2" type="verse">
						Akken tețḥasabem wiyaḍ ara kkun-iḥaseb Sidi Ṛebbi. A wen-d-iktil s lkil s wayes tețțektilim i wiyaḍ.  
					</seg>
					<seg id="b.MAT.7.3" type="verse">
						Acuɣeṛ tețmuqquleḍ axeclaw yellan di tiṭ n gma-k, kečč ur nețwali ara tigejdit yellan di tiṭ-ik ? 
					</seg>
					<seg id="b.MAT.7.4" type="verse">
						Amek ara tiniḍ i gma-k : « Eǧǧ-iyi ad kkseɣ axeclaw-nni yellan di tiṭ-ik, » kečč yesɛan tigejdit di tiṭ-ik ?  
					</seg>
					<seg id="b.MAT.7.5" type="verse">
						A bu sin wudmawen ! Ekkes uqbel tigejdit yellan di tiṭ-ik, imiren aț-țwaliḍ amek ara d-tekkseḍ axeclaw yellan di tiṭ n gma-k.  
					</seg>
					<seg id="b.MAT.7.6" type="verse">
						Ur țțaket ara ayen yeṣfan i yeqjan, ur ṭeggiṛet ara tiɛeqcin ɣlayen zdat yilfan, m'ulac a ten ṛekḍen yerna a d-zzin fell-awen a kkun-gezren.  
					</seg>
					<seg id="b.MAT.7.7" type="verse">
						Ssutret, a wen-d-ițunefk ! Nadit, aț-țafem ! Sqerbebbet, a wen-d-ldin ! 
					</seg>
					<seg id="b.MAT.7.8" type="verse">
						Axaṭer kra n win ara issutren, a s-d-ițțunefk ! Win ițnadin, ad yaf ! A s-d-teldi tewwurt i win ara isṭebṭben.  
					</seg>
					<seg id="b.MAT.7.9" type="verse">
						Anwa deg-wen ara yefken ablaḍ i mmi-s ma yessuter-as-d aɣṛum ? 
					</seg>
					<seg id="b.MAT.7.10" type="verse">
						Neɣ, anwa deg-wen ara yefken azrem i mmi-s ma yella yessuter-as-d aslem ? 
					</seg>
					<seg id="b.MAT.7.11" type="verse">
						Ma yella kunwi yellan d imcumen tessnem aț-țefkem ayen yelhan i warraw-nwen, amek Baba twen yellan deg igenwan ur d-ițțak ara ayen yelhan i wid ara s-t-issutren ?  
					</seg>
					<seg id="b.MAT.7.12" type="verse">
						Ihi, xedmet i wiyaḍ ayen i tebɣam a wen-t-xedmen i kunwi, axaṭer akka i ɣ-d-tweṣṣa ccariɛa n Musa akk-d lenbiya.  
					</seg>
					<seg id="b.MAT.7.13" type="verse">
						Kecmet si tewwurt iḍeyqen ! Axaṭer acḥal tewseɛ tewwurt, acḥal yeshel webrid yețțawin ɣer nnger, yerna aṭas i gețɛeddayen syenna. 
					</seg>
					<seg id="b.MAT.7.14" type="verse">
						Meɛna acḥal teḍyeq tewwurt, acḥal yewɛeṛ webrid yețțawin ɣer tudert yerna drus i gețɛeddayen syenna.  
					</seg>
					<seg id="b.MAT.7.15" type="verse">
						Ḥadret iman-nwen si lenbiya n lekdeb ! Țțasen-d ɣuṛ-wen am izamaren, nutni ɣer daxel d uccanen. 
					</seg>
					<seg id="b.MAT.7.16" type="verse">
						A ten-tɛeqlem s lecɣal-nsen. UUr d-nțekkes ara tiẓurin seg inijel, neɣ lexṛif seg isennanen. 
					</seg>
					<seg id="b.MAT.7.17" type="verse">
						Ttejṛa yelhan, tețțak-ed lfakya yelhan, yir ttejṛa tețțak-ed lfakya n diri.  
					</seg>
					<seg id="b.MAT.7.18" type="verse">
						Ttejṛa yelhan ur tezmir ara a d-tefk yir lfakya, akken daɣen yir ttejṛa ur tezmir ara a d-tefk lfakya yelhan.  
					</seg>
					<seg id="b.MAT.7.19" type="verse">
						Yal ttejṛa ur d-nețțak ara lfakya lɛali aț-țețwagzem, aț-țețwaḍeggeṛ ɣer tmes. 
					</seg>
					<seg id="b.MAT.7.20" type="verse">
						S wakka, s lecɣal-nsen ara tɛeqlem lenbiya n lekdeb.  
					</seg>
					<seg id="b.MAT.7.21" type="verse">
						Mačči d wid kan i yi-d-iqqaṛen : « A Sidi, a Sidi » ara ikecmen ɣer tgelda n igenwan, meɛna d wid ixeddmen lebɣi n Baba yellan deg igenwan.  
					</seg>
					<seg id="b.MAT.7.22" type="verse">
						Aṭas ara yi-d-yinin ass n lḥisab : « a Sidi a Sidi, s yisem-ik i nbecceṛ imeslayen s ɣuṛ Ṛebbi, s yisem-ik i nessufeɣ leǧnun, s yisem-ik i nexdem aṭas n lbeṛhanat ! » 
					</seg>
					<seg id="b.MAT.7.23" type="verse">
						Dɣa a sen-d-rreɣ : beɛdet akkin fell-i a wid ixeddmen cceṛ, ur kkun ssineɣ ara !  
					</seg>
					<seg id="b.MAT.7.24" type="verse">
						Akka, s kra n win yesmeḥsisen i wawal-iw yerna ixeddem-it, ițemcabi ɣer wemdan aɛeqli yebnan lsas n wexxam-is ɣef wezṛu.  
					</seg>
					<seg id="b.MAT.7.25" type="verse">
						Ageffur ( lehwa ) yeɣli-d, isaffen ḥemlen-d, aḍu ihubb-ed ɣef wexxam-nni, meɛna ur yeɣli ara, axaṭer lsas-is yers ɣef wezṛu. 
					</seg>
					<seg id="b.MAT.7.26" type="verse">
						Ma d win ismeḥsisen i wawal iw, ur nxeddem ara wayen i d-qqaṛeɣ, icuba ɣer wemdan ur nețxemmim ara, i gebnan axxam-is ɣef ṛṛmel ;  
					</seg>
					<seg id="b.MAT.7.27" type="verse">
						yeɣli-d ugeffur, ḥemlen-d isaffen, ihubb-ed waḍu ɣef wexxam-nni, imiren yeɣli. Lexsaṛa-s ț-țameqqrant !  
					</seg>
					<seg id="b.MAT.7.28" type="verse">
						Mi gfukk Sidna Ɛisa aselmed, lɣaci akk wehmen deg imeslayen-ines, 
					</seg>
					<seg id="b.MAT.7.29" type="verse">
						axaṭer isselmad-iten s tissas, mačči am lecyux-nsen.  
					</seg>
				</div>
				<div id="b.MAT.8" type="chapter">
					<seg id="b.MAT.8.1" type="verse">
						Mi d-yuder Sidna Ɛisa seg udrar, aṭas n lɣaci i t-id-itebɛen. 
					</seg>
					<seg id="b.MAT.8.2" type="verse">
						Ataya yiwen wemdan ihelken lbeṛs yusa-d ɣuṛ-es, iseǧǧed zdat-es, yenna-yas : A Sidi, ma yella tebɣiḍ, tzemreḍ a yi-tseḥluḍ. 
					</seg>
					<seg id="b.MAT.8.3" type="verse">
						Sidna Ɛisa yessers afus-is fell-as, yenna-yas : Bɣiɣ ! Ili-k teḥliḍ ! IImiren kan iḥla wergaz-nni si lbeṛs-ines, yeṣfa weglim-is.  
					</seg>
					<seg id="b.MAT.8.4" type="verse">
						Dɣa Sidna Ɛisa yenna-yas : Ḥader aț-țeḥkuḍ ula i yiwen ɣef wayagi, meɛna ṛuḥ ɣer yiwen si lmuqedmin a k-iẓer, ad iwali belli teṣfiḍ, tefkeḍ lweɛda-nni n tezdeg s wayes i wen-d-yumeṛ nnbi Musa, iwakken ayagi a sen-yili d țbut.  
					</seg>
					<seg id="b.MAT.8.5" type="verse">
						Akken i gekcem Sidna Ɛisa ɣer temdint n Kafernaḥum, ataya yiwen umeqqran n lɛeskeṛ n Ṛuman iqeṛṛeb ed ɣuṛ-es, iḥellel-it, yenna yas :  
					</seg>
					<seg id="b.MAT.8.6" type="verse">
						A Sidi, aqeddac-iw yenṭer, atan iḍleq deg wexxam, yekref !  
					</seg>
					<seg id="b.MAT.8.7" type="verse">
						Sidna Ɛisa yenna-yas : Ad ṛuḥeɣ a t-sseḥluɣ.  
					</seg>
					<seg id="b.MAT.8.8" type="verse">
						Ameqqran n lɛeskeṛ yerra-yas : A Sidi, ur uklaleɣ ara aț-țkecmeḍ ɣer wexxam-iw, meɛna ini-d kan yiwen n wawal, aqeddac-iw ad iḥlu.  
					</seg>
					<seg id="b.MAT.8.9" type="verse">
						Axaṭer nekk s yiman-iw akken sɛiɣ wid iḥekmen fell-i, i sɛiɣ wid yellan seddaw n lḥekma-w. Ad iniɣ i yiwen ṛuḥ ad iṛuḥ, ad iniɣ i wayeḍ aṛwaḥ a d-yas, ad iniɣ daɣen i uqeddac-iw : xdem aya, a t-ixdem.  
					</seg>
					<seg id="b.MAT.8.10" type="verse">
						Mi gesla Sidna Ɛisa imeslayen-agi itɛeǧǧeb, yenna i wid yellan dinna : A wen-iniɣ tideț, ger wat Isṛail meṛṛa ur ufiɣ ara liman am wagi. 
					</seg>
					<seg id="b.MAT.8.11" type="verse">
						A wen-iniɣ daɣen : aṭas ara d-yasen si cceṛq d lɣeṛb, ad ṭṭfen imukan ɣer tama n Ibṛahim, n Isḥaq akk-d Yeɛqub di tgelda n igenwan.  
					</seg>
					<seg id="b.MAT.8.12" type="verse">
						Meɛna aṭas seg wid i gɣilen ad weṛten tagelda ara yețwaḍeggṛen ɣer beṛṛa, ɣer ṭṭlam anda ara ilin imeṭṭawen, nndama tameqqrant akk-d weqṛac n tuɣmas.  
					</seg>
					<seg id="b.MAT.8.13" type="verse">
						Sidna Ɛisa yenna i umeqqran-nni n lɛeskeṛ : Ṛuḥ, imi tumneḍ atan wayen i tḍelbeḍ a k-id-yaweḍ ! DDi teswiɛt-nni, yeḥla uqeddac-is.  
					</seg>
					<seg id="b.MAT.8.14" type="verse">
						Sidna Ɛisa iṛuḥ ɣer wexxam n Buṭrus, yufa taḍeggalt n Buṭrus deg usu tuɣ-iț tawla. 
					</seg>
					<seg id="b.MAT.8.15" type="verse">
						Innul afus-is, dɣa teffeɣ-iț tawla-nni. Imiren kan tekker-ed, tebda tqeddec-asen.  
					</seg>
					<seg id="b.MAT.8.16" type="verse">
						Mi geɣli yiṭij, wwin-d i Sidna Ɛisa aṭas n yemdanen ițwamelken. S wawal-is, issufeɣ seg-sen leǧnun yerna yesseḥla imuḍan meṛṛa.  
					</seg>
					<seg id="b.MAT.8.17" type="verse">
						Ixdem ayagi iwakken ad ițwakemmel wawal i d-yenna nnbi Iceɛya : Yewwi leɛyub-nneɣ , iɛebba lehlakat-nneɣ .  
					</seg>
					<seg id="b.MAT.8.18" type="verse">
						Sidna Ɛisa mi gwala annect-nni n lɣaci yezzi-yas-d, yumeṛ i inelmaden-is ad zegren ɣer ugemmaḍ n lebḥeṛ. 
					</seg>
					<seg id="b.MAT.8.19" type="verse">
						Yiwen lɛalem n ccariɛa iqeṛṛeb ɣer Sidna Ɛisa, yenna-yas : A Sidi, anda teddiḍ ad dduɣ.  
					</seg>
					<seg id="b.MAT.8.20" type="verse">
						Sidna Ɛisa yerra-yas : Uccanen sɛan lɣiṛan, ifṛax n igenni sɛan leɛcuc, ma d Mmi-s n bunadem ur yesɛi ara anda ara yessers aqeṛṛuy-is. 
					</seg>
					<seg id="b.MAT.8.21" type="verse">
						Yiwen seg inelmaden-is, yenna-yas : A Sidi, semmeḥ-iyi ad ṛuḥeɣ ad meḍleɣ baba. 
					</seg>
					<seg id="b.MAT.8.22" type="verse">
						Sidna Ɛisa yerra-yas : Ddu yid-i eǧǧ wid yemmuten ad meḍlen lmegtin-nsen.  
					</seg>
					<seg id="b.MAT.8.23" type="verse">
						Sidna Ɛisa yuli ɣer teflukt, ddan yid-es inelmaden-is. 
					</seg>
					<seg id="b.MAT.8.24" type="verse">
						Deg yiwet n teswiɛt, tekker-ed tbuciḍant di lebḥeṛ armi tɣumm teflukt-nni s lemwaji. Sidna Ɛisa yella iṭṭes.  
					</seg>
					<seg id="b.MAT.8.25" type="verse">
						Qeṛṛben-d ɣuṛ-es inelmaden-is, ssakin-t-id, nnan-as : A Sidi, sellek-aɣ m'ulac a nemmet !  
					</seg>
					<seg id="b.MAT.8.26" type="verse">
						Yenna-yasen : Acimi tuggadem, a wid iwumi ixuṣṣ liman ! IImiren ikker, yumeṛ i waḍu d lebḥeṛ ad rsen dɣa ters-ed talwit ț-țameqqrant. 
					</seg>
					<seg id="b.MAT.8.27" type="verse">
						Wid iḥedṛen, tɛeǧǧben qqaṛen : Anwa-t wagi ? Ula d aḍu d lebḥeṛ țțaɣen-as awal !  
					</seg>
					<seg id="b.MAT.8.28" type="verse">
						Mi gewweḍ Sidna Ɛisa agemmaḍ i lebḥeṛ, ɣer tmurt n at Gadaṛa, a ten-aya sin yergazen yețwazedɣen, ffɣen-d si tmeqbeṛt, mmugren-t-id. Yiwen ur izmir ad iɛeddi seg webrid-nni axaṭer weɛṛen aṭas. 
					</seg>
					<seg id="b.MAT.8.29" type="verse">
						Bdan țɛeggiḍen : D acu i tebɣiḍ ɣuṛ-nneɣ a Mmi-s n Ṛebbi ? Tusiḍ-ed iwakken a ɣ-tɛețbeḍ uqbel lweqt ?  
					</seg>
					<seg id="b.MAT.8.30" type="verse">
						Di leǧwahi-nni, tella yiwet n tqeḍɛit tameqqrant n yilfan i gkessen dinna. 
					</seg>
					<seg id="b.MAT.8.31" type="verse">
						Leǧnun-nni țḥellilen Sidna Ɛisa, qqaṛen-as : Ma tessufɣeḍ-aɣ, ceggeɛ-aɣ ɣer tqeḍɛit-ihina n yilfan.  
					</seg>
					<seg id="b.MAT.8.32" type="verse">
						Sidna Ɛisa yenna-yasen : Ṛuḥet ! FFfɣen-d si sin-nni n yemdanen, kecmen deg yilfan-nni. IImiren kan, grarben ɣer daxel n lebḥeṛ, ɣeṛqen, mmuten akk. 
					</seg>
					<seg id="b.MAT.8.33" type="verse">
						Imeksawen-nni rewlen, ṛuḥen ɣer temdint ad ḥkun ayen akk yedṛan d yergazen-nni yețwamelken.  
					</seg>
					<seg id="b.MAT.8.34" type="verse">
						Imezdaɣ akk n temdint ffɣen-d ɣer Sidna Ɛisa ; mi d-wwḍen ɣuṛ-es, ḥellelen-t ad iffeɣ si tmurt-nsen.  
					</seg>
				</div>
				<div id="b.MAT.9" type="chapter">
					<seg id="b.MAT.9.1" type="verse">
						Sidna Ɛisa yuli ɣer teflukt, yezger lebḥeṛ yuɣal ɣer temdint n Kafernaḥum. 
					</seg>
					<seg id="b.MAT.9.2" type="verse">
						Wwin-as-d yiwen wukrif iḍleq ɣef wusu. MMi gwala liman n yemdanen-agi, yenna i wukrif-nni : Ur țțaggad ara a mmi, țwaɛeffan ak ddnubat-ik.  
					</seg>
					<seg id="b.MAT.9.3" type="verse">
						Llan dinna kra si lɛulama țxemmimen deg wulawen-nsen qqaṛen : Argaz-agi yekfeṛ !  
					</seg>
					<seg id="b.MAT.9.4" type="verse">
						Dɣa Sidna Ɛisa yeẓran ayen țxemmimen, yenna-yasen :  Acuɣeṛ yir axemmem-agi deg ulawen-nwen ? 
					</seg>
					<seg id="b.MAT.9.5" type="verse">
						D acu i gsehlen a t-id-iniɣ : « Țwaɛfan-ak ddnubat-ik neɣ kker telḥuḍ » ?  
					</seg>
					<seg id="b.MAT.9.6" type="verse">
						Meɛna iwakken aț-țeẓrem belli Mmi-s n bunadem yesɛa tazmert di ddunit-agi ad yeɛfu ddnubat... YYenna i wukrif-nni : Ekker, ddem usu-inek tṛuḥeḍ ɣer wexxam-ik !  
					</seg>
					<seg id="b.MAT.9.7" type="verse">
						Imiren, argaz-nni yekker, iṛuḥ ɣer wexxam-is.  
					</seg>
					<seg id="b.MAT.9.8" type="verse">
						Mi walan ayagi, lɣaci akk ikcem-iten lxuf, țḥemmiden Sidi Ṛebbi, imi i d-ifka tazmert am tagi i yemdanen.  
					</seg>
					<seg id="b.MAT.9.9" type="verse">
						Mi gɛedda zdat wexxam anda țxelliṣen tabzert, ( leɣṛama ) Sidna Ɛisa iwala yiwen umekkas isem-is Matta, yenna-yas : Ddu-d yid-i ! IImiren kan ikker Matta, yedda yid-es. 
					</seg>
					<seg id="b.MAT.9.10" type="verse">
						Mi llan tețțen deg wexxam n Matta, aṭas n imekkasen akk-d yir imdanen i d-yusan, qqimen akk-d Sidna Ɛisa d inelmaden-is, tețțen yid-sen. 
					</seg>
					<seg id="b.MAT.9.11" type="verse">
						Ifariziyen mi walan ayagi nnan i inelmaden-is : Acuɣeṛ Ssid-nwen iteț akk-d imekkasen d yir imdanen ?  
					</seg>
					<seg id="b.MAT.9.12" type="verse">
						Sidna Ɛisa yesla i wayen i d nnan, yerra-yasen : Mačči d wid iseḥḥan i geḥwaǧen ṭṭbib, meɛna d wid ihelken.  
					</seg>
					<seg id="b.MAT.9.13" type="verse">
						Meyzet ɣef lmeɛna n wawal-agi yellan di tira iqedsen : D ulawen yeṣfan i bɣiɣ mačči d iseflawen n lmal. AAxaṭer ur d-usiɣ ara ad ssiwleɣ i iḥeqqiyen iwakken a d uɣalen ɣer webrid, meɛna i imednuben.  
					</seg>
					<seg id="b.MAT.9.14" type="verse">
						Inelmaden n Yeḥya aɣeṭṭas usan-d ɣer Sidna Ɛisa nnan-as : Acuɣeṛ nukkni akk-d ifariziyen nețțuẓum ma d inelmaden-ik ur țțuẓumen ara ?  
					</seg>
					<seg id="b.MAT.9.15" type="verse">
						Sidna Ɛisa yerra-yasen : Eɛni inebgawen n tmeɣṛa zemren ad ilin di leḥzen skud yella yesli yid-sen ? A d-yas wass i deg ara sen-ițwakkes yesli, imiren ad uẓummen.  
					</seg>
					<seg id="b.MAT.9.16" type="verse">
						Ur nezmir ara a nxiḍ tafaweț tajḍiṭ i uceṭṭiḍ aqdim, axaṭer tafaweț-nni tajḍiṭ aț-țejbed aceṭṭiḍ-nni aqdim, acerrig-nni ad innerni.  
					</seg>
					<seg id="b.MAT.9.17" type="verse">
						Ur nețɛemmiṛ ara daɣen iyeddiden iqdimen s ccṛab ajdid, neɣ m'ulac ad fellqen, ccṛab ad inɣel, iyeddiden ad xesṛen ; meɛna a nerr ccṛab ajdid deg yeddiden ijdiden, s wakkenni ccṛab d uyeddid ad țwaḥerzen.  
					</seg>
					<seg id="b.MAT.9.18" type="verse">
						Mazal Sidna Ɛisa ițmeslay, yusa-d yiwen n ccix n lǧameɛ iseǧǧed zdat-es, yenna-yas : Tura kan i temmut yelli, di leɛnaya-k as-ed aț-țserseḍ afus-ik fell-as, a d-teḥyu !  
					</seg>
					<seg id="b.MAT.9.19" type="verse">
						Sidna Ɛisa ikker yedda yid-es nețța d inelmaden-is.  
					</seg>
					<seg id="b.MAT.9.20" type="verse">
						Ațaya yiwet n tmeṭṭut yuḍnen ssiq tnac iseggasen aya, tekka-yas-d si deffir, tennul tacḍaṭ n ubeṛnus-is, 
					</seg>
					<seg id="b.MAT.9.21" type="verse">
						axaṭer teqqaṛ deg ul-is : « lemmer zemreɣ ad nnaleɣ ɣas ula ț-țacḍaṭ n ubeṛnus-is, ad ḥluɣ. »  
					</seg>
					<seg id="b.MAT.9.22" type="verse">
						Sidna Ɛisa yezzi ɣer deffir, mi ț-iwala yenna-yas : Ur țțaggad a yell-i, liman-im isseḥla-kkem. SSeg imiren tameṭṭut-nni teḥla.  
					</seg>
					<seg id="b.MAT.9.23" type="verse">
						Mi gewweḍ Sidna Ɛisa ɣer wexxam n ccix-nni, yufa lɣaci țmeǧǧiden, yerna nhewwalen meṛṛa. Yenna-yasen :  
					</seg>
					<seg id="b.MAT.9.24" type="verse">
						Ffɣet syagi, taqcict ur temmut ara, d iḍes kan i teṭṭes. DDɣa țmesxiṛen fell-as. 
					</seg>
					<seg id="b.MAT.9.25" type="verse">
						Mi ssufɣen lɣaci, ikcem, yeṭṭef-ed taqcict-nni seg ufus, dɣa tekker-ed.  
					</seg>
					<seg id="b.MAT.9.26" type="verse">
						Yeffeɣ lexbaṛ-agi di tmurt meṛṛa.  
					</seg>
					<seg id="b.MAT.9.27" type="verse">
						Mi gṛuḥ Sidna Ɛisa syenna, tebɛen-t sin iderɣalen, țɛeggiḍen : A mmi-s n Sidna Dawed, ḥunn fell-aɣ ! 
					</seg>
					<seg id="b.MAT.9.28" type="verse">
						Mi gewweḍ ɣer wexxam, iderɣalen-nni kecmen ɣuṛ-es, dɣa Sidna Ɛisa yenna-yasen : Tumnem belli zemreɣ a wen xedmeɣ ayen i yi-d-tessutrem ? RRran-as :  Ih a Sidi numen !  
					</seg>
					<seg id="b.MAT.9.29" type="verse">
						Innul allen-nsen, yenna : A wen-ițwaxdem s wakken yella liman-nwen !  
					</seg>
					<seg id="b.MAT.9.30" type="verse">
						Dɣa yuɣal-asen-d yeẓri. Sidna Ɛisa yeggul deg-sen : Ɣuṛ-wat ad iffeɣ lexbaṛ ɣef wayagi !  
					</seg>
					<seg id="b.MAT.9.31" type="verse">
						Meɛna akken kan ffɣen, bdan aberreḥ, lexbaṛ-nni yekka-d meṛṛa tamurt.  
					</seg>
					<seg id="b.MAT.9.32" type="verse">
						Mi ṛuḥen sin-nni, a ten-aya wiyaḍ wwin-as-d yiwen wergaz i gesgugem uṛuḥani. 
					</seg>
					<seg id="b.MAT.9.33" type="verse">
						Akken issufeɣ Sidna Ɛisa aṛuḥani-nni, agugam-nni yebda ițmeslay. Lɣaci akk tɛeǧben, qqaṛen : Leɛmeṛ neẓri ayagi di tmurt n wat Isṛail !  
					</seg>
					<seg id="b.MAT.9.34" type="verse">
						Lameɛna ifariziyen qqaṛen : S tezmert n ugellid n leǧnun i ten-issufuɣ.  
					</seg>
					<seg id="b.MAT.9.35" type="verse">
						Sidna Ɛisa yekka-d ɣef temdinin ț-țudrin meṛṛa, yesselmad di leǧwameɛ nsen, yețbecciṛ lexbaṛ n lxiṛ n tgeldit n Sidi Ṛebbi, isseḥlay mkul aṭan d mkul lɛib. 
					</seg>
					<seg id="b.MAT.9.36" type="verse">
						Sidna Ɛisa tegzem tasa-s mi gwala annect-nni n lɣaci ɛyan, feclen, ḥeznen am ulli ur nesɛi ameksa .   
					</seg>
					<seg id="b.MAT.9.37" type="verse">
						Dɣa yenna i inelmaden-is : Tamegra meqqṛet, meɛna drus ifellaḥen i gellan.  
					</seg>
					<seg id="b.MAT.9.38" type="verse">
						Ḥellelet ihi bab n tmegra a d iceggeɛ ixeddamen ɣer tmegra-s.  
					</seg>
				</div>
				<div id="b.MAT.10" type="chapter">
					<seg id="b.MAT.10.1" type="verse">
						Sidna Ɛisa yessawel i tnac inelmaden-is, yefka-yasen tazmert s wayes ara ssufuɣen leǧnun, ara seḥluyen mkul aṭan d mkul lɛib.  
					</seg>
					<seg id="b.MAT.10.2" type="verse">
						Atnan yismawen n tnac-nni inelmaden n Sidna Ɛisa :Amezwaru d Semɛun ițțusemman Buṭrus akk-d gma-s Andriyus, Yeɛqub mmi-s n Zabadi akk-d gma-s Yuḥenna, 
					</seg>
					<seg id="b.MAT.10.3" type="verse">
						Filibus d Bartelmay, Suma akk-d Matta amekkas n tebzert, Yeɛqub mmi-s n Ḥalfi akk-d Taddi ;  
					</seg>
					<seg id="b.MAT.10.4" type="verse">
						Semɛun awaṭani, Yudas n Qeṛyut, win akken ixedɛen Sidna Ɛisa. 
					</seg>
					<seg id="b.MAT.10.5" type="verse">
						Sidna Ɛisa iceggeɛ tnac inelmaden-is, iweṣṣa-ten : Ur țṛuḥut ara ɣer tmura tibeṛṛaniyin, ur keččmet ara ɣer temdinin n at Samarya ; 
					</seg>
					<seg id="b.MAT.10.6" type="verse">
						ṛuḥet axiṛ ɣer wat Isṛail yellan am ulli iḍaɛen.  
					</seg>
					<seg id="b.MAT.10.7" type="verse">
						M'ara tețțeddum, țbecciṛet qqaṛet : « Ațaya tgeldit n igenwan tqeṛṛeb-ed » ! 
					</seg>
					<seg id="b.MAT.10.8" type="verse">
						Sseḥlut imuḍan, sseḥyut-ed lmegtin, ssizdeget wid ihelken lbeṛs, ssufɣet leǧnun. Akken i wen-d-ițțunefk mbla idrimen, fket ula d kunwi mbla idrimen.  
					</seg>
					<seg id="b.MAT.10.9" type="verse">
						Ur țțawit yid-wen ama d ddheb, ama d lfeṭṭa, ama d idrimen ; 
					</seg>
					<seg id="b.MAT.10.10" type="verse">
						ur țțawit yid-wen agrab neɣ sin iqendyaṛ, ur țțawit irkasen neɣ aɛekkaz, axaṭer axeddam yuklal lqut-is.  
					</seg>
					<seg id="b.MAT.10.11" type="verse">
						Di yal tamdint neɣ taddart anda ara tkecmem, steqsit ma yella win ara yesṭerḥben yis-wen, qqimet ɣuṛ-es alamma tekkrem aț-țṛuḥem.  
					</seg>
					<seg id="b.MAT.10.12" type="verse">
						M'ara tkecmem ɣer yiwen wexxam, sellmet fell-asen, 
					</seg>
					<seg id="b.MAT.10.13" type="verse">
						ma sṭerḥben yis-wen, lehna-nwen aț-țers fell-asen ; ma yella ur sṭerḥben ara yis-wen, lehna-nwen aț-țeqqim ɣuṛ-wen.  
					</seg>
					<seg id="b.MAT.10.14" type="verse">
						M'ur qbilen ara ad sṭreḥben yis-wen neɣ ad semḥessen i wawal, ffɣet seg wexxam-nni neɣ si temdint nni, zwit ula d aɣebbaṛ seg iḍaṛṛen nwen.  
					</seg>
					<seg id="b.MAT.10.15" type="verse">
						A wen-iniɣ tideț : ass n lḥisab, imezdaɣ n temdint-agi ad țțuɛaqben akteṛ n temdinin n Sudum akk-d Gumuṛ.  
					</seg>
					<seg id="b.MAT.10.16" type="verse">
						Atan, a kkun-ceggɛeɣ am ulli ger wuccanen, ḥeṛcet ihi am izerman, sɛut neyya am yetbiren. 
					</seg>
					<seg id="b.MAT.10.17" type="verse">
						Ḥadret ɣef yiman-nwen, axaṭer kra n yemdanen a kkun-sbedden ɣer ccṛeɛ; yerna a kkun-wten s ujelkaḍ di leǧwameɛ-nsen.  
					</seg>
					<seg id="b.MAT.10.18" type="verse">
						Ɣef ddemma n yisem-iw, a kkun-sbedden zdat lḥekkam akk-d igelliden, iwakken am nutni am at leǧnas nniḍen, ad slen s yisem-iw. 
					</seg>
					<seg id="b.MAT.10.19" type="verse">
						M'ara kkun-ṭṭfen, ur țḥebbiṛet ara ɣef wamek ara temmeslayem, neɣ ɣef wayen ara d-tinim, imeslayen ara d-tinim, a wen-d-țțunefken di teswiɛt nni kan. 
					</seg>
					<seg id="b.MAT.10.20" type="verse">
						Axaṭer mačči d kunwi ara imeslayen, meɛna d Ṛṛuḥ n Baba Ṛebbi ara d-imeslayen seg-wen.  
					</seg>
					<seg id="b.MAT.10.21" type="verse">
						Amdan ad yefk gma-s ɣer lmut, ababat ad yefk mmi-s, dderya a d kkren ɣer imawlan-nsen, a ten ssiwḍen ɣer lmut. 
					</seg>
					<seg id="b.MAT.10.22" type="verse">
						A kkun-keṛhen irkul ɣef ddemma n yisem-iw, meɛna win ara yeṭṭfen alamma ț-țaggara, ad ițțusellek. 
					</seg>
					<seg id="b.MAT.10.23" type="verse">
						M'ara tețwaqehṛem deg yiwet n temdint, rewlet ɣer tayeḍ. A wen-iniɣ tideț : Mmi-s n bunadem a d-yuɣal uqbel a d-tekkem tudrin meṛṛa n tmurt n wat Isṛail.  
					</seg>
					<seg id="b.MAT.10.24" type="verse">
						Ulac anelmad yugaren ccix-is neɣ aqeddac yellan sennig umɛellem is.  
					</seg>
					<seg id="b.MAT.10.25" type="verse">
						Akken ițwaḥseb ccix ara yețwaḥseb unelmad-is. Daɣen akken yella wemɛellem ara yili uqeddac-is. MMa semman i bab n wexxam Balzabul iḥekkmen ɣef leǧnun, amek ur țsemmin ara akkenni i wat wexxam-is !  
					</seg>
					<seg id="b.MAT.10.26" type="verse">
						Ur ten-țaggadet ara ihi ! Axaṭer kra n wayen yeffren a d-iḍheṛ, kra n lbaḍna yellan a d-tban.  
					</seg>
					<seg id="b.MAT.10.27" type="verse">
						Ayen i wen-qqaṛeɣ deg iḍ, init-eț ɛinani deg wass, ayen slan imeẓẓuɣen-nwen di sser, berrḥet-eț deg iberdan.  
					</seg>
					<seg id="b.MAT.10.28" type="verse">
						Ur țțaggadet ara wid ineqqen lǧețța lameɛna ur zmiren ara ad nnɣen ṛṛuḥ, aggadet win izemren ad iḍeggeṛ ṛṛuḥ akk-d lǧețța ɣer ǧahennama. 
					</seg>
					<seg id="b.MAT.10.29" type="verse">
						Eɛni ur znuzun ara sin iẓiwcen s uṣuṛdi ? Meɛna ula d yiwen deg-sen ur d-iɣelli ɣer lqaɛa mbla lebɣi n Baba Ṛebbi.  
					</seg>
					<seg id="b.MAT.10.30" type="verse">
						Ula d anẓaden uqeṛṛuy-nwen țwaḥesben irkulli. 
					</seg>
					<seg id="b.MAT.10.31" type="verse">
						Ihi ur țțaggadet ara : tesɛam azal akteṛ n waṭas n iẓiwcen !  
					</seg>
					<seg id="b.MAT.10.32" type="verse">
						Kra win ara yessetḥin s yisem-iw zdat yemdanen, ula d nekk, ad ssetḥiɣ yis zdat Baba yellan deg igenwan.  
					</seg>
					<seg id="b.MAT.10.33" type="verse">
						Kra win ara yi-nekṛen zdat yemdanen, a t-nekkṛeɣ ula d nekk zdat Baba yellan deg igenwan.  
					</seg>
					<seg id="b.MAT.10.34" type="verse">
						Ɣuṛ-wat aț-țɣilem d lehna i d wwiɣ ɣer ddunit ; mačči d lehna i d-wwiɣ, meɛna d ccwal i d-wwiɣ.  
					</seg>
					<seg id="b.MAT.10.35" type="verse">
						Axaṭer wwiɣ-d lfiṛaq ger weqcic d baba-s, ger teqcict d yemma-s, ger teslit ț-țemɣaṛt-is,   
					</seg>
					<seg id="b.MAT.10.36" type="verse">
						a d-kkren yeɛdawen seg at wexxam.  
					</seg>
					<seg id="b.MAT.10.37" type="verse">
						Win iḥemmlen baba-s d yemma-s neɣ mmi-s d yelli-s akteṛ iw ur yuklal ara ad yili d anelmad-iw.  
					</seg>
					<seg id="b.MAT.10.38" type="verse">
						Kra win ur neqbil ara ad inɛețțab ɣef ddemma n yisem-iw iwakken ad iyi-itbeɛ, ur yuklal ara ad yili d anelmad-iw.  
					</seg>
					<seg id="b.MAT.10.39" type="verse">
						Win iḥerzen taṛwiḥt-is, a s-tṛuḥ, ma d win ara isebblen taṛwiḥt-is ɣef ddemma-w ad yuɣal a ț-yaf. 
					</seg>
					<seg id="b.MAT.10.40" type="verse">
						Win isṭerḥben yis-wen, yis-i i gesṭerḥeb, win isṭerḥben yis-i, isṭerḥeb s win i yi-d-iceggɛen.  
					</seg>
					<seg id="b.MAT.10.41" type="verse">
						Win isṭerḥben s nnbi imi s ɣuṛ Ṛebbi i d-yusa a s-d-ițțunefk wayen yuklal nnbi, win isṭerḥben s uḥeqqi imi d aḥeqqi i gella, a s-d-ițunefk wayen yuklal uḥeqqi.  
					</seg>
					<seg id="b.MAT.10.42" type="verse">
						Kra win ara yefken lkas n waman isemmaḍen i yiwen seg imecṭuḥen-agi imi d anelmad-iw i gella, a wen-iniɣ tideț : ur a s-ițṛuḥ ara lḥeqq yuklal.  
					</seg>
				</div>
				<div id="b.MAT.11" type="chapter">
					<seg id="b.MAT.11.1" type="verse">
						Mi gweṣṣa tnac-nni inelmaden is, Sidna Ɛisa iṛuḥ syenna ad ibecceṛ di tudrin n leǧwahi-nni. 
					</seg>
					<seg id="b.MAT.11.2" type="verse">
						Yeḥya yellan di lḥebs, yesla s lecɣal n Lmasiḥ, iceggeɛ ɣuṛ-es inelmaden is iwakken a s-inin :  
					</seg>
					<seg id="b.MAT.11.3" type="verse">
						D kečč i d win akken ara d yasen neɣ ilaq-aɣ a nerǧu wayeḍ ?  
					</seg>
					<seg id="b.MAT.11.4" type="verse">
						Sidna Ɛisa yerra-yasen-d : Ṛuḥet ssiwḍet-as lexbaṛ i Yeḥya ɣef wayen twalam d wayen teslam : 
					</seg>
					<seg id="b.MAT.11.5" type="verse">
						Iderɣalen țwalin, iquḍaren leḥḥun, ibeṛsiyen ṣeffun, iɛeẓẓugen sellen, lmegtin ḥeggun-d, lexbaṛ n lxiṛ ițțubecceṛ i yimeɣban.  
					</seg>
					<seg id="b.MAT.11.6" type="verse">
						D aseɛdi win iwumi ur țțiliɣ ara d sebba n tuccḍa ( ugur ) !  
					</seg>
					<seg id="b.MAT.11.7" type="verse">
						Mi ṛuḥen inelmaden-is, Sidna Ɛisa yebda iheddeṛ i lɣaci ɣef Yeḥya : D acu i tṛuḥem a t-id-teẓrem deg unezṛuf ? D aɣanim yețhuzzu waḍu ? 
					</seg>
					<seg id="b.MAT.11.8" type="verse">
						Ɣer wacu i tṛuḥem aț-țfeṛǧem ? ƔƔer yiwen wergaz yelsan llebsa ifazen ? Wid yețlusun llebsa ifazen, deg ixxamen n igelliden i țțilin.  
					</seg>
					<seg id="b.MAT.11.9" type="verse">
						Anwa i ɣer tṛuḥem a t-id-teẓrem ihi ? D yiwen n nnbi ? Țideț ih, d nnbi ! A wen-iniɣ : yugar nnbi. 
					</seg>
					<seg id="b.MAT.11.10" type="verse">
						Axaṭer d nețța i ɣef yura : Atan zewwreɣ zdat-ek amceggeɛ-inu, iwakken ad iheggi abrid zdat-ek.  
					</seg>
					<seg id="b.MAT.11.11" type="verse">
						A wen-iniɣ tideț : ulac mmi-s n tmeṭṭut yugaren Yeḥya aɣeṭṭas. Lameɛna, amecṭuḥ maḍi di tgelda n igenwan, meqqeṛ akteṛ-is.   
					</seg>
					<seg id="b.MAT.11.12" type="verse">
						Seg wussan-nni i deg ițbecciṛ Yeḥya aɣeṭṭas armi ț-țura, imdanen țnaɣen ɣef tgelda n igenwan, bɣan a ț-țkecmen s ddreɛ. 
					</seg>
					<seg id="b.MAT.11.13" type="verse">
						Axaṭer ccariɛa n Musa d lenbiya hedṛen-d ɣef tgelda n igenwan armi d lweqt n Yeḥya aɣeṭṭas.  
					</seg>
					<seg id="b.MAT.11.14" type="verse">
						Ma tebɣam aț-țfehmem, d nețța i d Ilyas-nni ilaqen a d-yas. 
					</seg>
					<seg id="b.MAT.11.15" type="verse">
						Win yesɛan imeẓẓuɣen, isel-ed !  
					</seg>
					<seg id="b.MAT.11.16" type="verse">
						Ɣer wuɣuṛ ara metleɣ lǧil-agi ? Icuba ɣer warrac yeqqimen deg uzniq, ssawalen i warrac nniḍen, qqaṛen asen :  
					</seg>
					<seg id="b.MAT.11.17" type="verse">
						Newwet ajewwaq uur tecḍiḥem ara, nnecna cnawi n leḥzen uur tmeǧdem ara.  
					</seg>
					<seg id="b.MAT.11.18" type="verse">
						Axaṭer Yeḥya yusa-d, ur iteț ur itess, tennam : « izdeɣ-it uṛuḥani. »  
					</seg>
					<seg id="b.MAT.11.19" type="verse">
						Mmi-s n bunadem yusa-d, iteț, itess am wiyaḍ, teqqaṛem : «` Ițxemmim kan ɣef wučči ț-țissit, d amdakkul n imekkasen ixeddaɛen akk-d yir imdanen » lameɛna tideț tban-ed s lecɣal-is.  
					</seg>
					<seg id="b.MAT.11.20" type="verse">
						Sidna Ɛisa ibda ițlumu timdinin nni i deg ixdem aṭas n lbeṛhanat, axaṭer imezdaɣ-is ur d-uɣalen ara ɣer webrid n Ṛebbi.  
					</seg>
					<seg id="b.MAT.11.21" type="verse">
						A nnger-im a tamdint n Kurazim ! A nnger-im a tamdint n Bitsayda ! Axaṭer lemmer lbeṛhanat yedṛan deg-kkunt dṛan di temdinin n Sur akk-d Sidun, tili imezdaɣ-nsent aṭas aya i sburren tacekkaṛt n leḥzen, qqimen ɣef yiɣiɣden iwakken a d sbegnen belli ndemmen uɣalen-d ɣer ubrid n Ṛebbi. 
					</seg>
					<seg id="b.MAT.11.22" type="verse">
						Daymi, imezdaɣ n temdinin-agi ad țuɛaqben akteṛ n wid n temdinin n Sur akk-d Sidun.  
					</seg>
					<seg id="b.MAT.11.23" type="verse">
						Ula d kemm a tamdint n Kafernaḥum, tɣileḍ aț-țaliḍ ɣer igenni ? Xaṭi ! Aț-țețwaḍeggreḍ ɣer laxeṛt ; axaṭer lemmer di temdint n Sudum i dṛan lbeṛhanat i gedṛan ɣuṛ-em, tili mazal-iț ar ass-a !  
					</seg>
					<seg id="b.MAT.11.24" type="verse">
						Daymi, ass n lḥisab anegaru aț-țețțuɛaqbeḍ akteṛ n tmurt n Sudum.  
					</seg>
					<seg id="b.MAT.11.25" type="verse">
						Di lweqt-nni, Sidna Ɛisa inṭeq yenna : Ḥemmdeɣ-k a Baba Ṛebbi, a Bab igenwan d lqaɛa, imi i d tessekneḍ i imecṭaḥ ayen i teffreḍ i imusnawen d lɛuqal. 
					</seg>
					<seg id="b.MAT.11.26" type="verse">
						Ih a Baba Ṛebbi ! Ḥemmdeɣ-k imi d wagi i d lebɣi-k. 
					</seg>
					<seg id="b.MAT.11.27" type="verse">
						Baba Ṛebbi yerra-d kullec ger ifassen-iw.  YYiwen ur yessin Mmi-s n Ṛebbi anagar Baba Ṛebbi ! Yiwen ur issin daɣen Baba Ṛebbi anagar Mmi-s akk-d win iwumi yebɣa Mmi-s a s-t-id-isken.  
					</seg>
					<seg id="b.MAT.11.28" type="verse">
						Aset-ed ɣuṛ-i a wid akk yeɛyan, iɛebban taɛekkumt ẓẓayen, a wen-fkeɣ talwit d westeɛfu.  
					</seg>
					<seg id="b.MAT.11.29" type="verse">
						Refdet ɣef tuyat-nwen azaglu inu tlemdem s ɣuṛ-i, axaṭer ul-iw yeččuṛ d ṛṛeḥma yerna d aḥnin, aț-țafem talwit i teṛwiḥin-nwen. 
					</seg>
					<seg id="b.MAT.11.30" type="verse">
						Azaglu-inu yeshel, taɛekkumt-iw fsuset.  
					</seg>
				</div>
				<div id="b.MAT.12" type="chapter">
					<seg id="b.MAT.12.1" type="verse">
						Yiwet n tikkelt, deg wass n ssebt yellan d ass n westeɛfu, Sidna Ɛisa izger igran n yirden. Inelmaden-is lluẓen, bdan țekksen-d tigedrin, tețțen-tent. 
					</seg>
					<seg id="b.MAT.12.2" type="verse">
						Ifariziyen mi ten-walan, nnan i Sidna Ɛisa : Acuɣeṛ inelmaden-ik xeddmen ayen iḥeṛmen deg wass n westeɛfu ?  
					</seg>
					<seg id="b.MAT.12.3" type="verse">
						Meɛna Sidna Ɛisa yerra-yasen : Eɛni ur teɣṛim ara wayen yexdem ugellid Dawed, mi gelluẓ nețța d wid yellan yid-es ? 
					</seg>
					<seg id="b.MAT.12.4" type="verse">
						Mi gekcem ɣer wexxam iqedsen, yečča seg weɣṛum-nni yețțunefken d lweɛda i lmuqedmin yerna yefka seg-s i imdukkal-is !  
					</seg>
					<seg id="b.MAT.12.5" type="verse">
						Eɛni ur teɣṛim ara di tektabt n ccariɛa n Musa belli lmuqedmin xeddmen ɣas akken d ass n westeɛfu yerna mačči d leḥṛam fell-asen ?  
					</seg>
					<seg id="b.MAT.12.6" type="verse">
						Ihi a wen-d-iniɣ : yella dagi win yugaren axxam iqedsen.  
					</seg>
					<seg id="b.MAT.12.7" type="verse">
						Lemmer tfehmem d acu i d lmeɛna n wawal-agi : D ulawen yesɛan ṛṛeḥma i bɣiɣ mačči d isflawen n lmal ttili ur tḥekkmem ara s lmut ɣef wid ur neḍlim ara !  
					</seg>
					<seg id="b.MAT.12.8" type="verse">
						Axaṭer Mmi-s n bunadem, d nețța i gḥekmen ɣef wass n westeɛfu.  
					</seg>
					<seg id="b.MAT.12.9" type="verse">
						Syenna, yerra ɣer yiwen n lǧameɛ, 
					</seg>
					<seg id="b.MAT.12.10" type="verse">
						yella dinna yiwen wergaz iwumi yekref ufus. Ifariziyen steqsan-t nnan-as : Eɛni iḥlel useḥlu deg wass n westeɛfu ? SSteqsan-t akka, iwakken a s-d-afen sebba s wayes ara t-sḍelmen.  
					</seg>
					<seg id="b.MAT.12.11" type="verse">
						Yerra-yasen : Anwa deg-wen yesɛan yiwet n tixsi kan, ma yella teɣli ɣer tesraft deg wass n westeɛfu ur ț-id-issalay ara ? 
					</seg>
					<seg id="b.MAT.12.12" type="verse">
						Eɛni tixsi teswa akteṛ n wemdan ? Ihi, yeḥlel a nexdem lxiṛ deg wass n westeɛfu !  
					</seg>
					<seg id="b.MAT.12.13" type="verse">
						Imiren Sidna Ɛisa yenna-yas i wergaz-nni : Sleq-ed afus-ik ! YYeḍleq afus-is, dɣa yuɣal iṣeḥḥa am ufus nniḍen. 
					</seg>
					<seg id="b.MAT.12.14" type="verse">
						Ifariziyen ffɣen, ṛuḥen mcawaṛen wway gar-asen amek ara a s-d-afen sebba s wayes ara t-nɣen.  
					</seg>
					<seg id="b.MAT.12.15" type="verse">
						Mi gesla bɣan a t-nɣen, Sidna Ɛisa iṛuḥ syenna. Aṭas i geddan yid-es, yesseḥlay imuḍan meṛṛa, 
					</seg>
					<seg id="b.MAT.12.16" type="verse">
						iqqaṛ-asen : Ɣuṛ-wat aț-țessufɣem lexbaṛ !  
					</seg>
					<seg id="b.MAT.12.17" type="verse">
						Iwakken ad idṛu wayen yenna nnbi Iceɛya :  
					</seg>
					<seg id="b.MAT.12.18" type="verse">
						Ataya uqeddac-iw i xtaṛeɣ, win eɛzizen fell-i, deg-s i gella lfeṛḥ-iw. A d-yers Ṛṛuḥ-iw fell-as, ad ibecceṛ lḥeqq i leǧnas.  
					</seg>
					<seg id="b.MAT.12.19" type="verse">
						Ur iskkaray ara ccwal, ur ițɛeggiḍ ara, ur ițḥettim ara iman-is ɣef wiyaḍ.  
					</seg>
					<seg id="b.MAT.12.20" type="verse">
						Ur ițkemmil ara i uɣanim iceqqeqen, ur isnusuy ara taftilt yețmețțaten, alamma yesbedd lḥeqq.  
					</seg>
					<seg id="b.MAT.12.21" type="verse">
						Imiren leǧnas meṛṛa ad ssirmen ɣuṛ-es, fell-as ara țeklen.  
					</seg>
					<seg id="b.MAT.12.22" type="verse">
						Wwin-d i Sidna Ɛisa yiwen wergaz i gesgugem, i gesderɣel uṛuḥani. Yesseḥla-t, yuɣal wergaz-nni iheddeṛ, yețwali. 
					</seg>
					<seg id="b.MAT.12.23" type="verse">
						Lɣaci meṛṛa wehmen di Sidna Ɛisa qqaṛen : Mačči d wagi i d mmi-s n Sidna Dawed, win akken ara d-yasen ?  
					</seg>
					<seg id="b.MAT.12.24" type="verse">
						Mi sen-slan ifariziyen nnan : Argaz-agi yessufuɣ leǧnun s tezmert n Balzabul iḥekkmen ɣef leǧnun. 
					</seg>
					<seg id="b.MAT.12.25" type="verse">
						Sidna Ɛisa yeẓran ayen i țxemmimen, yenna-yasen : Yal tagelda anda țnaɣen lɣaci wway gar-asen, aț-țuɣal aț-țenger. YYal taddart neɣ yal axxam i deg țnaɣen imezdaɣ wway gar-asen, ur d-yețɣimi ara. 
					</seg>
					<seg id="b.MAT.12.26" type="verse">
						Ma yella Cciṭan issufuɣ Cciṭan, atan yebḍa d yiman-is ! Amek ihi ara d-tdum ddewla-s ?  
					</seg>
					<seg id="b.MAT.12.27" type="verse">
						Ma yella nekkini ssufuɣeɣ leǧnun s tezmert n Balzabul, i warraw nwen s wacu i ten ssufuɣen ? Daymi, d arraw-nwen ara kkun-iḥasben ! 
					</seg>
					<seg id="b.MAT.12.28" type="verse">
						Meɛna ma yella nekkini s Ṛṛuḥ n Ṛebbi i ssufuɣeɣ leǧnun, ihi tagelda n Ṛebbi ațan tewweḍ-ed armi d ɣuṛ-wen.  
					</seg>
					<seg id="b.MAT.12.29" type="verse">
						Yiwen ur yezmir ad ikcem ɣer wexxam n wergaz iǧehden iwakken a s-iddem ayla-as ma yella ur t-yuriz ara uqbel, meɛna m'ara t-yarez, imiren ad yizmir ad iddem ayen akk yellan deg wexxam-is.  
					</seg>
					<seg id="b.MAT.12.30" type="verse">
						Win ur nelli ara yid-i, ixulef-iyi ; win ur d-njemmeɛ ara yid-i ițḍeggiɛ ! 
					</seg>
					<seg id="b.MAT.12.31" type="verse">
						Daymi i wen-qqaṛeɣ : Mkul ddnub d mkul rregmat zemren ad țwasemmḥen i yemdanen, ma d rregmat ɣef Ṛṛuḥ iqedsen ur țwasemmaḥent ara ! 
					</seg>
					<seg id="b.MAT.12.32" type="verse">
						Yal win ara iregmen di Mmi-s n bunadem, a s-ițwasameḥ, ma d win ara iregmen Ṛṛuḥ iqedsen, ur s-ițwasamaḥ ara ama di lweqt-agi, ama di lweqt i d-iteddun.  
					</seg>
					<seg id="b.MAT.12.33" type="verse">
						Ɛeqlet ttejṛa ɣer lfakya-s : ma telha ttejṛa, a d-tefk lfakya yelhan, ma yella diri-ț, a d-tefk lfakya n diri ! 
					</seg>
					<seg id="b.MAT.12.34" type="verse">
						A ccetla n izerman, amek ara d-tinim ayen yelhan ma yella kunwi diri-kkun ? Axaṭer d ayen yellan deg ul i d-ițeffɣen seg imi ! 
					</seg>
					<seg id="b.MAT.12.35" type="verse">
						Argaz lɛali yessufuɣ-ed ayen yelhan seg ugerruj yellan deg ul-is ma d amcum yessufuɣ-ed ayen n diri si lexzin n diri yellan deg ul-is !  
					</seg>
					<seg id="b.MAT.12.36" type="verse">
						Aql-i nniɣ-awen-t : ass n lḥisab, ad țțuḥasben yemdanen ɣef yal awal ur nesɛi lmeɛna i d-iffɣen seg yimi-nsen ; 
					</seg>
					<seg id="b.MAT.12.37" type="verse">
						axaṭer ɣef leḥsab n imeslayen-ik ara tețțuḥasbeḍ, d imeslayen-ik ara d-isbeggnen ma d aḥeqqi i telliḍ neɣ d amcum.  
					</seg>
					<seg id="b.MAT.12.38" type="verse">
						Dɣa kra n lɛulama n ccariɛa akk-d ifariziyen nnan i Sidna Ɛisa : A Sidi, nebɣa a k-nwali txedmeḍ yiwen n lbeṛhan.  
					</seg>
					<seg id="b.MAT.12.39" type="verse">
						Sidna Ɛisa yerra yasen : Lǧil am-agi ijehlen ixedɛen Ṛebbi, yessutur lbeṛhan, ur a sen d-yețțunefkay ara lbeṛhan nniḍen anagar win n nnbi Yunes.  
					</seg>
					<seg id="b.MAT.12.40" type="verse">
						Axaṭer akken yesɛedda nnbi Yunes tlata wussan d tlata wuḍan deg uɛebbuḍ n uḥewtiw ameqqran di lebḥeṛ, akken daɣen ara yesɛeddi Mmi-s n bunadem tlata wussan d tlata wuḍan zdaxel n wakal.  
					</seg>
					<seg id="b.MAT.12.41" type="verse">
						Ass n lḥisab, imezdaɣ n temdint n Ninebi a d-kkren ɣer yemdanen n lǧil-agi ad ccetkin fell-asen iwakken ad țțuḥasben, axaṭer nutni uɣalen-d ɣer webrid mi slan i ubecceṛ n nnbi Yunes. AA wen-d-iniɣ : atan yella dagi win yugaren nnbi Yunes !  
					</seg>
					<seg id="b.MAT.12.42" type="verse">
						Ass n lḥisab, tagellit n tmurt n Ḥabac a d-tekker ɣer yemdanen n lǧil-agi aț-țeccetki fell-asen iwakken ad țțuḥasben, axaṭer tusa-d seg yixef n ddunit iwakken aț-țsel i tmusni n ugellid Sliman. AAtan nniɣ-awen yella dagi win yugaren agellid Sliman !  
					</seg>
					<seg id="b.MAT.12.43" type="verse">
						M'ara yețwaqecceɛ uṛuḥani seg yiwen wemdan, ad ițezzi deg imukan yexlan, ad ițqellib anda ara yaf ṛṛaḥa ur yețțaf ara. 
					</seg>
					<seg id="b.MAT.12.44" type="verse">
						Dɣa ad yini : Ad uɣaleɣ ɣer umkan ansi i d-ffɣeɣ ! MMi guɣal ɣer wemdan-nni, ad yaf amkan d ilem, zeddig yerna iseggem. 
					</seg>
					<seg id="b.MAT.12.45" type="verse">
						Imiren ad iṛuḥ a d-yawi sebɛa iṛuḥaniyen nniḍen i gweɛṛen akteṛ-is, ad kecmen ɣer dinna, ad zedɣen. Lḥala n wergaz-nni aț-țenṭaṛ akteṛ n tikkelt tamezwarut. Akka ara tedṛu d lǧil-agi ijehlen.  
					</seg>
					<seg id="b.MAT.12.46" type="verse">
						Mazal Sidna Ɛisa yețmeslay i lɣaci, mi d-yusa yiwen wergaz yenna-yas : Yemma-k d watmaten-ik atnan di beṛṛa, bɣan a k-ẓren.  
					</seg>
					<seg id="b.MAT.12.48" type="verse">
						Sidna Ɛisa yerra-yas : Anta i d yemma, anwi i d atmaten-iw ?  
					</seg>
					<seg id="b.MAT.12.49" type="verse">
						Iwehha s ufus-is ɣer inelmaden is yenna : D wigi i d yemma d watmaten-iw ! 
					</seg>
					<seg id="b.MAT.12.50" type="verse">
						Axaṭer win ixeddmen lebɣi n Baba yellan deg igenwan, d winna i d gma, i d weltma, i d yemma.  
					</seg>
				</div>
				<div id="b.MAT.13" type="chapter">
					<seg id="b.MAT.13.1" type="verse">
						Ass-nni kan, Sidna Ɛisa yeffeɣ-ed seg wexxam, iṛuḥ ad iqqim rrif n lebḥeṛ, 
					</seg>
					<seg id="b.MAT.13.2" type="verse">
						d izumal n lɣaci i s-d-izzin, dɣa yuli ɣer teflukt, yeqqim. LLɣaci ibedd ɣef rrif n lebḥeṛ, 
					</seg>
					<seg id="b.MAT.13.3" type="verse">
						nețța yebda isselmad-iten s lemtul iqqaṛ-asen : Yiwen ufellaḥ yeffeɣ ad izreɛ. 
					</seg>
					<seg id="b.MAT.13.4" type="verse">
						Mi gzerreɛ, ɣlin-as kra n iɛeqqayen rrif n webrid, usan-d igṭaṭ ( ifṛax igenni ) ččan-ten.  
					</seg>
					<seg id="b.MAT.13.5" type="verse">
						Kra iɛeqqayen nniḍen ɣlin deg wakal yeččuṛen d izṛa, mɣin-d s lemɣawla axaṭer ulac aṭas n wakal.  
					</seg>
					<seg id="b.MAT.13.6" type="verse">
						Mi gebda wezɣal, yezlef imɣan nni dɣa qquṛen, axaṭer ur sɛin ara izuṛan lqayen.  
					</seg>
					<seg id="b.MAT.13.7" type="verse">
						Kra iɛeqqayen nniḍen ɣlin ger isennanen. Isennanen-nni gman dɣa ɣummen-ten.  
					</seg>
					<seg id="b.MAT.13.8" type="verse">
						Meɛna kra iɛeqqayen ɣlin deg wakal yelhan : fkan-d tigedrin, ta tefka-d meyya iɛeqqayen, ta sețțin, tayeḍ tlatin.  
					</seg>
					<seg id="b.MAT.13.9" type="verse">
						Win yesɛan imeẓẓuɣen isel-ed !  
					</seg>
					<seg id="b.MAT.13.10" type="verse">
						Inelmaden-is qeṛṛben ɣuṛ-es, nnan-as : Acimi i sen-theddṛeḍ s lemtul ?  
					</seg>
					<seg id="b.MAT.13.11" type="verse">
						Yerra-yasen : Kunwi yețțunefk-awen-d aț țissinem lbaḍna n tgelda igenwan, ma d wiyaḍ, ur sen-d-ițțunefk ara.  
					</seg>
					<seg id="b.MAT.13.12" type="verse">
						Axaṭer win yesɛan a s-d-nernu alamma yella di tawant, ma d win ur nesɛi ara, a s-nekkes ula d ayen yesɛa.  
					</seg>
					<seg id="b.MAT.13.13" type="verse">
						Daymi i sen-țmeslayeɣ s lemtul, axaṭer țmuqulen ur țwalin, țḥessisen ur sellen, ur fehhmen.  
					</seg>
					<seg id="b.MAT.13.14" type="verse">
						S wakka, yedṛa-d yid-sen wayen i d-ixebbeṛ fell-asen nnbi Iceɛya : Aț-țsellem s imeẓẓuɣen-nwen, ur tfehhmem ara, aț-țmuqulem s wallen-nwen, ur tețwalim ara,  
					</seg>
					<seg id="b.MAT.13.15" type="verse">
						Imi agdud-agi qquṛen wulawen-nsen, qeflen imeẓẓuɣen- sen, qqnen allen-nsen, iwakken ur țwalin, ur sellen ; sseɣṛen ulawen nsen, ugin ad fehmen, axaṭer lemmer tuben, uɣalen-d ɣer webrid, tili sseḥlaɣ ten.  
					</seg>
					<seg id="b.MAT.13.16" type="verse">
						Ma d kunwi amarezg-nwen ! Axaṭer allen-nwen țwalint, imeẓẓuɣen nwen sellen.  
					</seg>
					<seg id="b.MAT.13.17" type="verse">
						Aql-i nniɣ-awen tideț, aṭas si lenbiya akk-d imdanen iḥeqqiyen i gebɣan ad walin ayen tețwalim, ur t-walan, ad slen ayen tsellem, ur t-slin.  
					</seg>
					<seg id="b.MAT.13.18" type="verse">
						A wen-d-iniɣ lmeɛna n lemtel n win izerrɛen :  
					</seg>
					<seg id="b.MAT.13.19" type="verse">
						m'ara isel wemdan i wawal yeɛnan tageldit n igenwan, ur t-yefhim ara, ițemcabi ɣer yiri n webrid i ɣer tɣelli zzerriɛa ; d Cciṭan i d-ițasen ad iqleɛ ayen izerɛen deg ul-is.  
					</seg>
					<seg id="b.MAT.13.20" type="verse">
						Wayeḍ ițemcabi ɣer wakal-nni yeččuṛen d izṛa anda teɣli zzerriɛa. M'ara isel i wawal n Ṛebbi, iqebbel-it s lfeṛḥ, 
					</seg>
					<seg id="b.MAT.13.21" type="verse">
						meɛna ur t-yețțaǧǧa ara ad iger izuṛan deg-s, ur yețțaṭṭaf ara. MM'ara d-tass lmeḥna neɣ aqehheṛ ɣef ddemma n wawal n Ṛebbi, ad yeǧǧ imiren kan liman-is.  
					</seg>
					<seg id="b.MAT.13.22" type="verse">
						Wayeḍ daɣen ițemcabi ɣer zzerriɛa yeɣlin ger isennanen. M'ara isel i wawal n Ṛebbi, iɣeblan n ddunit d ṭṭmeɛ n rrbeḥ țɣummun awal-nni, dɣa ur d-ițțak ara lfakya.  
					</seg>
					<seg id="b.MAT.13.23" type="verse">
						Wayeḍ icuba daɣen ɣer zzerriɛa yeɣlin deg wakal yelhan, m'ara isel i wawal n Ṛebbi, ifehhem-it, daymi i d-ițțak lfakya ! YYal aɛeqqa ițțak-ed : wa tlatin, wa sețțin, wa meyya n tɛeqqayin.  
					</seg>
					<seg id="b.MAT.13.24" type="verse">
						Sidna Ɛisa yefka-yasen-d lemtel nniḍen : Tagelda n igenwan tcuba ɣer yiwen wergaz i gzerɛen irden deg iger-is. 
					</seg>
					<seg id="b.MAT.13.25" type="verse">
						Yiwen yiḍ mi ṭṭsen akk medden, yusa-d weɛdaw-is izreɛ aẓekkun ger yirden, imiren iṛuḥ.  
					</seg>
					<seg id="b.MAT.13.26" type="verse">
						Mi d-gman yirden-nni fkan-d tigedrin, aẓekkun-nni ula d nețța igma-d. 
					</seg>
					<seg id="b.MAT.13.27" type="verse">
						Iqeddacen n bab n iger-nni, usan-d ɣuṛ-es nnan-as : A Sidi, eɛni mačči d irden i tzerɛeḍ deg iger-ik ? Ansi i d-ikka ihi uẓekkun-agi ?  
					</seg>
					<seg id="b.MAT.13.28" type="verse">
						Yerra-yasen : D yiwen weɛdaw i gxedmen akka ! IIqeddacen-nni nnan-as : Ihi tebɣiḍ a nṛuḥ a neqleɛ aẓekkun-agi ?  
					</seg>
					<seg id="b.MAT.13.29" type="verse">
						Yerra-yasen : Xaṭi ! Axaṭer m'ara tekksem aẓekkun, tzemrem a d-teglum s yirden.  
					</seg>
					<seg id="b.MAT.13.30" type="verse">
						Anfet-asen ad gmun di sin alamma ț-țamegra. Ass-nni, a sen iniɣ i wid imeggren : qelɛet-ed uqbel aẓekkun, cuddet-eț ț-țadliwin iwakken a tent-nesseṛɣ ma d irden jemɛet țen-id ɣer ikuffan-iw.  
					</seg>
					<seg id="b.MAT.13.31" type="verse">
						Sidna Ɛisa yefka-yasen-d lemtel nniḍen : Tagelda n igenwan tcuba ɣer yiwen uɛeqqa n uxerḍel i d-iddem yiwen wergaz iwakken a t-izreɛ deg iger-is. 
					</seg>
					<seg id="b.MAT.13.32" type="verse">
						Aɛeqqa-yagi d nețța i d amecṭuḥ meṛṛa ger zzerriɛat yellan, lameɛna mi gețwazreɛ, igemmu yețțali alamma yekka-d sennig akk yemɣan n tebḥirt, yeggar-ed ifurkawen d imeqqranen, ula d ifṛax n igenni , bennun leɛcuc-nsen s ufella-s.  
					</seg>
					<seg id="b.MAT.13.33" type="verse">
						Sidna Ɛisa yenna-yasen-d lemtel nniḍen : Tagelda n igenwan tețțemcabi ɣer temtunt ( yiɣes n temtunt ) ara d-teddem tmeṭṭut a t-tsexleḍ i tlata lkilat n uwren, s wakka arukti-nni meṛṛa ad yali.  
					</seg>
					<seg id="b.MAT.13.34" type="verse">
						Sidna Ɛisa ițmeslay-ed i lɣaci anagar s lemtul. 
					</seg>
					<seg id="b.MAT.13.35" type="verse">
						Ițmeslay-asen-d akka iwakken ad yedṛu wayen i d-nnan lenbiya : A sen-mmeslayeɣ s lemtul, a sen-beccṛeɣ tiɣawsiwin yeffren seg wasmi i d-texleq ddunit. cc  
					</seg>
					<seg id="b.MAT.13.36" type="verse">
						Mi gekfa Sidna Ɛisa ameslay, lɣaci ṛuḥen, nețța ikcem ɣer wexxam. Inelmaden-is qeṛṛben ɣuṛ-es nnan-as : Ssefru-yaɣ-d lemtel n uẓekkun deg iger.  
					</seg>
					<seg id="b.MAT.13.37" type="verse">
						Yerra-yasen-d : Win izerrɛen irden d Mmi-s n bunadem ; 
					</seg>
					<seg id="b.MAT.13.38" type="verse">
						iger, d ddunit ; irden, d wid ițekkan di tgelda n igenwan ; ma d aẓekkun, d widak ițekkan d Cciṭan ; 
					</seg>
					<seg id="b.MAT.13.39" type="verse">
						aɛdaw i gzerrɛen aẓekkun, d Cciṭan ; tamegra , ț-țaggara nddunit ; ma d wid imeggren, d lmalayekkat.  
					</seg>
					<seg id="b.MAT.13.40" type="verse">
						Akken ara qellɛen aẓekkun ṭeggiṛen-t ɣer tmes, ara tedṛu di taggara n ddunit.  
					</seg>
					<seg id="b.MAT.13.41" type="verse">
						Mmi-s n bunadem a d-iceggeɛ lmalayekkat-is, ad ssufɣen si tgelda-s wid akk yesseɣlayen wiyaḍ di ddnub akk-d wid ixeddmen cceṛ, 
					</seg>
					<seg id="b.MAT.13.42" type="verse">
						dɣa a ten-ḍeggṛen ɣer tmes anda ara yilin imeṭṭawen d nndama tameqqrant ; 
					</seg>
					<seg id="b.MAT.13.43" type="verse">
						ma d wid iḍuɛen Ṛebbi ad feǧǧeǧen am yiṭij di tgelda n Baba Ṛebbi. Win yesɛan imeẓẓuɣen isel-ed !  
					</seg>
					<seg id="b.MAT.13.44" type="verse">
						Tagelda n igenwan tețțemcabi ɣer ugerruj yeffren deg yiwen n yiger. Yiwen wergaz yufa-t, yuɣal iffer-it. Si lfeṛḥ-nni i gefṛeḥ, iṛuḥ izzenz ayen akk yesɛa iwakken ad yaɣ iger-nni.  
					</seg>
					<seg id="b.MAT.13.45" type="verse">
						Tagelda n igenwan tețțemcabi daɣen ɣer yiwen umetjaṛ ițqelliben tiɛeqcin ifazen. 
					</seg>
					<seg id="b.MAT.13.46" type="verse">
						Mi gufa yiwet ifazen ɣef tiyaḍ, iṛuḥ izzenz ayen akk yesɛa, yuɣal-ed yuɣ-iț.  
					</seg>
					<seg id="b.MAT.13.47" type="verse">
						Tagelda n igenwan tețțemcabi daɣen ɣer ucebbak ițwadeggṛen ɣer lebḥeṛ, iwakken a d-iṭṭef iselman ( lḥut ) n mkul ṣṣenf.  
					</seg>
					<seg id="b.MAT.13.48" type="verse">
						M'ara yeččaṛ, iḥewwaten a t-id-jebden ɣer rrif n lebḥeṛ, dɣa ad qqimen iwakken ad fernen iselman, ad jemɛen wid yelhan, ad ḍeggṛen wid n diri.  
					</seg>
					<seg id="b.MAT.13.49" type="verse">
						Akka ara tedṛu di taggara n ddunit : lmalayekkat a d-asent a d ddment imcumen si ger iḥeqqiyen, 
					</seg>
					<seg id="b.MAT.13.50" type="verse">
						iwakken a ten-ḍeggṛent ɣer tmes anda llan imeṭṭawen d nndama tameqqrant.  
					</seg>
					<seg id="b.MAT.13.51" type="verse">
						Dɣa Sidna Ɛisa yenna-yasen : Tfehmem ayagi meṛṛa ? RRran-as : Anɛam a Sidi, nefhem !  
					</seg>
					<seg id="b.MAT.13.52" type="verse">
						Yerna-yasen : Ihi, yal amusnaw n ccariɛa ara ifehmen tagelda n igenwan, icuba ɣer bab n wexxam i d-ițekksen seg ugerruj-is tiɣawsiwin tijdidin, akk-d ț-țɣawsiwin tiqdimin.  
					</seg>
					<seg id="b.MAT.13.53" type="verse">
						Mi d-yenna lemtul-agi, Sidna Ɛisa iṛuḥ syenna. 
					</seg>
					<seg id="b.MAT.13.54" type="verse">
						Yerra ɣer taddart i deg ițțuṛebba. Isselmad di lǧameɛ nsen, lɣaci akk iḥedṛen wehmen, qqaṛen : Ansi i s-d-tekka tmusni-yagi akk d tezmert s wayes ixeddem lbeṛhanat agi ? 
					</seg>
					<seg id="b.MAT.13.55" type="verse">
						Mačči d nețța i d mmi-s n win ineǧṛen ijegwa ? Eɛni yemma-s mačči ț-țin iwumi qqaṛen Meryem ? AAtmaten-is mačči d Yeɛqub, Yusef, Semɛun akk-d Yuda ?  
					</seg>
					<seg id="b.MAT.13.56" type="verse">
						Yessetma-s daɣen, mačči gar aneɣ i llant ? Ansi i s-d-ikka ihi wannect-agi ?  
					</seg>
					<seg id="b.MAT.13.57" type="verse">
						Ɣef wayagi akk i sen-yella d sebba n tuccḍa, ugin ad amnen yis. DDɣa Sidna Ɛisa yenna-yasen : Nnbi yețwaḥqeṛ anagar di tmurt-is akk-d wexxam-is.  
					</seg>
					<seg id="b.MAT.13.58" type="verse">
						Sidna Ɛisa ur yexdim ara aṭas n lbeṛhanat dinna, axaṭer ugin ad amnen.  
					</seg>
				</div>
				<div id="b.MAT.14" type="chapter">
					<seg id="b.MAT.14.2" type="verse">
						yenna i iqeddacen-is : D Yeḥya aɣeṭṭas ! D nețța i-d iḥyan si ger lmegtin, daymi i gesɛa tazmert s wayes ixeddem lbeṛhanat.  
					</seg>
					<seg id="b.MAT.14.3" type="verse">
						D agellid Hiṛudus i gefkan yakan lameṛ ad qnen Yeḥya s ssnasel, a t-rren ɣer lḥebs. Ayagi ɣef sebba n Hiṛudyad, tameṭṭut n Filibus yellan d gma-s n Hiṛudus. 
					</seg>
					<seg id="b.MAT.14.4" type="verse">
						Axaṭer Yeḥya yella yeqqaṛ i Hiṛudus : D leḥṛam fell-ak aț-țesɛuḍ Hiṛudyad ț-țameṭṭut-ik !  
					</seg>
					<seg id="b.MAT.14.5" type="verse">
						Seg imiren, Hiṛudus ițqellib ad ineɣ Yeḥya, meɛna ikukra agdud n wat Isṛail axaṭer ḥesben-t akk d nnbi.  
					</seg>
					<seg id="b.MAT.14.6" type="verse">
						Ass n lɛid n umulli n Hiṛudus, yelli-s n Hiṛudyad tecḍeḥ zdat inebgawen, teɛǧeb-as aṭas i Hiṛudus, 
					</seg>
					<seg id="b.MAT.14.7" type="verse">
						armi i s-iɛuhed, a s-yefk ayen ara s-d tessuter. 
					</seg>
					<seg id="b.MAT.14.8" type="verse">
						Tweṣṣa-ț yemma-s a s-tini : Awi-yi-d ɣer dagi aqeṛṛuy n Yeḥya aɣeṭṭas deg uḍebsi.  
					</seg>
					<seg id="b.MAT.14.9" type="verse">
						Agellid Hiṛudus iḥzen aṭas, yemmuɣben, lameɛna ɣef ddemma n limin i geggul zdat inebgawen-is, issendeh a s-t-id-awin. 
					</seg>
					<seg id="b.MAT.14.10" type="verse">
						Iceggeɛ a s-d-gezmen aqeṛṛuy i Yeḥya aɣeṭṭas di lḥebs ; 
					</seg>
					<seg id="b.MAT.14.11" type="verse">
						wwin-as-t-id i teqcict-nni deg uḍebsi, nețțat tefka-t i yemma-s.  
					</seg>
					<seg id="b.MAT.14.12" type="verse">
						Inelmaden n Yeḥya usan-d ad awin lǧețța-s iwakken a ț-meḍlen ; imiren ṛuḥen ssawḍen-as lexbaṛ i Sidna Ɛisa.  
					</seg>
					<seg id="b.MAT.14.13" type="verse">
						Mi gesla s lexbaṛ n lmut n Yeḥya, Sidna Ɛisa yuli ɣer teflukt, iṛuḥ iwakken ad iḍeṛṛef iman-is. Akken slan lɣaci s wemkan i ɣer iteddu, ffɣen-d si tudrin, tebɛen-t ɣef wuḍar. 
					</seg>
					<seg id="b.MAT.14.14" type="verse">
						Sidna Ɛisa yers-ed si teflukt, iwala annect-nni n lɣaci, dɣa gezmen tasa-s ; ibda yesseḥlay imuḍan-nsen. 
					</seg>
					<seg id="b.MAT.14.15" type="verse">
						Mi geɣli yiṭij, inelmaden n Sidna Ɛisa qeṛṛben ɣuṛ-es, nnan-as : Amkan-agi yexla yerna iṛuḥ lḥal ; ini-yasen i lɣaci-yagi ad ṛuḥen ɣer tudrin iwakken a d-aɣen ayen ara ččen.  
					</seg>
					<seg id="b.MAT.14.16" type="verse">
						Sidna Ɛisa yerra-yasen : Acuɣeṛ ara ṛuḥen, fket-asen kunwi ad ččen ! 
					</seg>
					<seg id="b.MAT.14.17" type="verse">
						Nnan-as : Ɣuṛ-nneɣ anagar xemsa teḥbulin n weɣṛum, d sin iselman ( iḥutiwen ).  
					</seg>
					<seg id="b.MAT.14.18" type="verse">
						Yerra-yasen : Awit-țen-id ɣer dagi !  
					</seg>
					<seg id="b.MAT.14.19" type="verse">
						Yenna i lɣaci ad qqimen ɣef leḥcic, iddem-ed xemsa teḥbulin-nni n weɣṛum d sin iselman-nni, yerfed allen-is ɣer igenni, iḥmed Ṛebbi. YYebḍa aɣṛum-nni, yefka-t i inelmaden-is, feṛqen-t i lɣaci.  
					</seg>
					<seg id="b.MAT.14.20" type="verse">
						Sčan akk armi ṛwan, yerna inelmaden-is ččuṛen-d tnac iqecwalen n wayen i d-yegran. 
					</seg>
					<seg id="b.MAT.14.21" type="verse">
						Ad ilin azal n xemsa alaf n yergazen i geččan, mbla tilawin d warrac.  
					</seg>
					<seg id="b.MAT.14.22" type="verse">
						Imiren kan, Sidna Ɛisa iḥṛes inelmaden-is ad alin ɣer teflukt iwakken ad zwiren ɣer rrif nniḍen n lebḥeṛ, ma d nețța ad yerr lɣaci-nni.  
					</seg>
					<seg id="b.MAT.14.23" type="verse">
						Mi ṛuḥen akk lɣaci-nni, yuli weḥd-es ɣer wedrar iwakken ad iẓẓall, dɣa yeɣli-d yiḍ. 
					</seg>
					<seg id="b.MAT.14.24" type="verse">
						Taflukt-nni tella di tlemmast n lebḥeṛ, lemwaji kkatent-eț axaṭer aḍu iqubel-iten-id. 
					</seg>
					<seg id="b.MAT.14.25" type="verse">
						Mi qṛib ad yali wass, ataya Sidna Ɛisa iteddu-d ɣef wuḍar s ufella n waman. 
					</seg>
					<seg id="b.MAT.14.26" type="verse">
						Akken i t-walan ileḥḥu ɣef waman, inelmaden-is xelɛen qqaṛen : D lexyal ! BBdan țɛeggiḍen s lxuf. 
					</seg>
					<seg id="b.MAT.14.27" type="verse">
						Meɛna imiren kan Sidna Ɛisa yenna-yasen-d : Ur xellɛet ara, d nekk ! Ur țțaggadet ara !  
					</seg>
					<seg id="b.MAT.14.28" type="verse">
						Dɣa Buṭrus yenna-yas : A Sidi, ma yella d keččini, efk-ed lameṛ a n-aseɣ ɣuṛ-ek ɣef wuḍar s ufella n waman.  
					</seg>
					<seg id="b.MAT.14.29" type="verse">
						Sidna Ɛisa yenna-yas : As-ed ! BBuṭrus yers-ed si teflukt, ileḥḥu ɣef waman, iteddu ɣer Sidna Ɛisa. 
					</seg>
					<seg id="b.MAT.14.30" type="verse">
						Meɛna mi gwala yekker-ed waḍu, ikcem-it lxuf, yebda izedder, dɣa iɛeggeḍ : A Sidi, sellek-iyi !  
					</seg>
					<seg id="b.MAT.14.31" type="verse">
						Imiren kan, Sidna Ɛisa yeḍleq afus-is, ijbed-it-id yenna-yas : A win iwumi ixuṣṣ liman ! Acuɣeṛ i k-ikcem ccekk ?  
					</seg>
					<seg id="b.MAT.14.32" type="verse">
						Ulin ɣer teflukt di sin, dɣa yers waḍu-nni. 
					</seg>
					<seg id="b.MAT.14.33" type="verse">
						Inelmaden-nni yellan di teflukt seǧǧden zdat Sidna Ɛisa nnan-as : Ț-țideț, d kečč i d Mmi-s n Ṛebbi !  
					</seg>
					<seg id="b.MAT.14.34" type="verse">
						Zegren lebḥeṛ-nni, armi wwḍen ɣer tmurt n Jiniṣaret. 
					</seg>
					<seg id="b.MAT.14.35" type="verse">
						Imezdaɣ n lǧiha nni ɛeqlen Sidna Ɛisa, dɣa ceggɛen ɣer yal lǧiha n tmurt, wwin-as-d imuḍan nsen meṛṛa.  
					</seg>
					<seg id="b.MAT.14.36" type="verse">
						Ḥellelen-t iwakken a ten-yeǧǧ ad nalen ɣas ula ț-țacḍaṭ uqenduṛ-is. Wid akk i t-innulen, ḥlan.  
					</seg>
				</div>
				<div id="b.MAT.15" type="chapter">
					<seg id="b.MAT.15.2" type="verse">
						Acuɣeṛ inelmaden-ik țṛuẓun lɛadda i d-ǧǧan lejdud-nneɣ ? M'ara qeṛṛben ɣer lqut, ur ssiriden ara ifassen-nsen.  
					</seg>
					<seg id="b.MAT.15.3" type="verse">
						Sidna Ɛisa yerra-yasen : I kunwi, acimi tețṛuẓum lumuṛat n Ṛebbi iwakken aț-țxedmem ṛṛay nwen ? 
					</seg>
					<seg id="b.MAT.15.4" type="verse">
						Yak d ṣṣeḥ, Ṛebbi yenna-d : Qadeṛ baba-k d yemma-k, yyenna daɣen : Kra win ara ineɛlen baba-s d yemma-s, ad yețwaḥkem fell-as s lmut.  
					</seg>
					<seg id="b.MAT.15.5" type="verse">
						Meɛna kunwi teqqaṛem : win yefkan d lweɛda i Ṛebbi ayen s wacu i glaq ad iɛiwen imawlan-is, 
					</seg>
					<seg id="b.MAT.15.6" type="verse">
						am akken d imawlan-is i gɛawen. SS wakka, tbeddlem awal n Ṛebbi, iwakken aț-țesɛeddim lɛaddat-nwen.  
					</seg>
					<seg id="b.MAT.15.7" type="verse">
						Ay at sin wudmawen ! Ț-țideț i d-yenna nnbi Iceɛya mi d-icar fell awen :  
					</seg>
					<seg id="b.MAT.15.8" type="verse">
						Y enna-d Ṛebbi : agdud-agi, ițɛuzzu-yi s wawal kan, ma d ul-is yebɛed fell-i.  
					</seg>
					<seg id="b.MAT.15.9" type="verse">
						L eɛbada-nsen ur tesɛi ara azal axaṭer sselmaden ayen i d-yekkan seg imdanen.  
					</seg>
					<seg id="b.MAT.15.10" type="verse">
						Dɣa Sidna Ɛisa yessawel i lɣaci yenna-yasen : Semḥesset-d tfehmem ayagi : 
					</seg>
					<seg id="b.MAT.15.11" type="verse">
						mačči d ayen i gkeččmen seg imi n wemdan i t-yessamasen, meɛna d ayen i d-ițeffɣen seg-s.  
					</seg>
					<seg id="b.MAT.15.12" type="verse">
						Inelmaden qeṛṛben-d ɣer Sidna Ɛisa nnan-as : Ifariziyen iɣaḍ-iten lḥal ɣef yimeslayen-nni i d-tenniḍ !  
					</seg>
					<seg id="b.MAT.15.13" type="verse">
						Yerra-yasen : Yal imɣi ur yeẓẓi ara Baba yellan deg igenwan, ad yețwaqleɛ.  
					</seg>
					<seg id="b.MAT.15.14" type="verse">
						Anfet-asen, d iderɣalen iteṭṭfen afus i iderɣalen nniḍen ; ma yella aderɣal yeṭṭef afus i wayeḍ, ad ɣlin i sin ɣer tesraft.  
					</seg>
					<seg id="b.MAT.15.15" type="verse">
						Buṭrus yenṭeq-ed yenna-yas :  Ssefhem-aɣ-d lemtel-agi.  
					</seg>
					<seg id="b.MAT.15.16" type="verse">
						Sidna Ɛisa yenna i inelmaden-is : Eɛni ula d kunwi txuṣṣ-ikkun lefhama ? 
					</seg>
					<seg id="b.MAT.15.17" type="verse">
						Ur tefhimem ara belli ayen ikeččmen seg imi n wemdan yețțara ɣer uɛebbuḍ-is, mbeɛd ad ițwadeggeṛ ɣer beṛṛa. 
					</seg>
					<seg id="b.MAT.15.18" type="verse">
						Lameɛna ayen i d-iteffɣen seg imi itekk-ed seg wul, d annect-agi i gessenǧasen amdan.  
					</seg>
					<seg id="b.MAT.15.19" type="verse">
						Axaṭer seg wul i d-tekken : yir ixemmimen, timegṛaḍ, zzna ( lɛaṛ ), yir tikli, tukerḍa, cchada n ẓẓuṛ akk-d rregmat.  
					</seg>
					<seg id="b.MAT.15.20" type="verse">
						Atan wayen yessenǧasen amdan, mačči d učči mbla tarda n ifassen i t-yessenǧasen.  
					</seg>
					<seg id="b.MAT.15.21" type="verse">
						Sidna Ɛisa iṛuḥ syenna, iteddu ɣer tmura n Sur akk-d Sidun.  
					</seg>
					<seg id="b.MAT.15.22" type="verse">
						Yiwet n tmeṭṭut n at Kenɛan i gzedɣen dinna tusa-d ɣuṛ-es tețɛeggiḍ : A Sidi, a mmi-s n Sidna Dawed, ḥunn fell-i ! Ațan yelli izdeɣ-iț uṛuḥani, iɛețțeb-iț aṭas.  
					</seg>
					<seg id="b.MAT.15.23" type="verse">
						Sidna Ɛisa ur as-d-yerri ula d yiwen wawal. Inelmaden-is qeṛṛben ɣuṛ-es nnan-as : Err-as awal, axaṭer tugi aț-țeḥbes leɛyaḍ deffir-nneɣ.  
					</seg>
					<seg id="b.MAT.15.24" type="verse">
						Sidna Ɛisa yerra-yasen : Țțuceggɛeɣ-ed anagar ɣer wulli iḍaɛen n wat Isṛail !  
					</seg>
					<seg id="b.MAT.15.25" type="verse">
						Lameɛna tameṭṭut-nni teɣli ɣer iḍaṛṛen n Sidna Ɛisa tenna-yas : A Sidi ɛiwen-iyi di leɛnaya-k !  
					</seg>
					<seg id="b.MAT.15.26" type="verse">
						Yenna-yas : Ur ilaq ara ad ițwakkes weɣṛum i warrac, ad ițwadeggeṛ i yeqjan.  
					</seg>
					<seg id="b.MAT.15.27" type="verse">
						Tenna-yas : Ț-țideț a Sidi, lameɛna ula d iqjan tețțen tifețțitin i d-iɣellin si ṭṭabla n imawlan-nsen.  
					</seg>
					<seg id="b.MAT.15.28" type="verse">
						Imiren Sidna Ɛisa yerra-yas : Liman-inem d ameqqran a tameṭṭut ! A m-yețwaxdem wayen tebɣiḍ ! IImiren kan yelli-s teḥla.  
					</seg>
					<seg id="b.MAT.15.29" type="verse">
						Sidna Ɛisa iṛuḥ syenna, yerra ɣer leǧwahi n lebḥeṛ n Jlili, yuli ɣer wedrar yeqqim. 
					</seg>
					<seg id="b.MAT.15.30" type="verse">
						Usan-d ɣuṛ-es lɣaci d izumal, wwin-as-d iquḍaren, iderɣalen, ineɛyuba, igugamen d waṭas imuḍan nniḍen. Ssersen-ten ɣer zdat iḍaṛṛen-is dɣa isseḥla-ten.  
					</seg>
					<seg id="b.MAT.15.31" type="verse">
						Imdanen meṛṛa tɛeǧben mi walan igugamen heddṛen, ineɛyuba ḥlan, iquḍaren leḥḥun, iderɣalen țwalin, dɣa bdan țḥemmiden Sidi Ṛebbi Illu n wat Isṛail.  
					</seg>
					<seg id="b.MAT.15.32" type="verse">
						Sidna Ɛisa yessawel-asen i inelmaden-is yenna-yasen : Ɣaḍen-iyi lɣaci-agi axaṭer tlata wussan aya segmi llan yid-i, yerna ur sɛin d acu ara ččen. Ur bɣiɣ ara a ten-rreɣ akka lluẓen neɣ m'ulac ad feclen deg webrid.  
					</seg>
					<seg id="b.MAT.15.33" type="verse">
						Inelmaden nnan-as : Ansi ara ɣ-d-yekk deg umkan-agi yexlan, weɣṛum ara isseṛwun annect agi n lɣaci ?  
					</seg>
					<seg id="b.MAT.15.34" type="verse">
						Sidna Ɛisa yenna-yasen : Acḥal n teḥbulin n weɣṛum i tesɛam ɣuṛ-wen ? RRran-as : Sebɛa n teḥbulin akk-d kra n iselman ( iḥutiwen ).  
					</seg>
					<seg id="b.MAT.15.35" type="verse">
						Imiren yenna i lɣaci ad qqimen ɣer lqaɛa. 
					</seg>
					<seg id="b.MAT.15.36" type="verse">
						Yeddem-ed tiḥbulin-nni n weɣṛum d iselman-nni, iḥmed Ṛebbi, yebḍa-ten, yefka-ten i inelmaden-is iwakken a ten-feṛqen i lɣaci.  
					</seg>
					<seg id="b.MAT.15.37" type="verse">
						Sčan akk armi ṛwan, yerna ččuṛen sebɛa n tqecwalin n wayen i d-yegran. 
					</seg>
					<seg id="b.MAT.15.38" type="verse">
						Ger wid yeččan, llan azal n ṛebɛa alaf n yergazen mbla tilawin d warrac.  
					</seg>
					<seg id="b.MAT.15.39" type="verse">
						Mi gerra lɣaci, Sidna Ɛisa yerkeb di teflukt, iṛuḥ ɣer tmurt n Magadan.  
					</seg>
				</div>
				<div id="b.MAT.16" type="chapter">
					<seg id="b.MAT.16.1" type="verse">
						Ifariziyen d isaduqiyen qeṛṛben ɣer Sidna Ɛisa, ssutren-as lbeṛhan iwakken a t-jeṛben. 
					</seg>
					<seg id="b.MAT.16.2" type="verse">
						Sidna Ɛisa yerra-yasen : M'ara yeɣli yiṭij, twalam igenni d azeggaɣ, teqqaṛem ad yelhu lḥal. 
					</seg>
					<seg id="b.MAT.16.3" type="verse">
						Akken daɣen taṣebḥit, teqqaṛem a d-iwwet ugeffur ( lehwa ) axaṭer yella usigna. AAmek ! Tesnem aț-țfehmem lḥala n igenni, ur tezmirem ara aț-țfehmem licaṛat yeɛnan lweqt-agi !  
					</seg>
					<seg id="b.MAT.16.4" type="verse">
						Lǧil am agi ijehlen ixedɛen Ṛebbi, yessutur lbeṛhan ! Meɛna ur as-d-ițțunefkay ara lbeṛhan nniḍen anagar win n nnbi Yunes ! DDɣa iṛuḥ, yeǧǧa-ten. 
					</seg>
					<seg id="b.MAT.16.5" type="verse">
						Mi zegren agummaḍ i lebḥeṛ, inelmaden-is țțun ur wwin ara yid-sen aɣṛum. 
					</seg>
					<seg id="b.MAT.16.6" type="verse">
						Dɣa Sidna Ɛisa yenna-yasen : Ḥadret iman-nwen seg iɣes n temtunt n ifariziyen d isaduqiyen !  
					</seg>
					<seg id="b.MAT.16.7" type="verse">
						Inelmaden xemmemen deg yiman-nsen, nnan : Ahat imi ur d-newwi ara yid-nneɣ aɣṛum i ɣ-d-yenna akka !  
					</seg>
					<seg id="b.MAT.16.8" type="verse">
						Sidna Ɛisa iẓra ɣef wacu i țxemmimen yenna-yasen : A wid i gxuṣṣen di liman ! Tɣilem imi ur d-tewwim ara aɣṛum i wen-d-nniɣ akka ?  
					</seg>
					<seg id="b.MAT.16.9" type="verse">
						Mazal ur tefhimem ara ? Eɛni tețțum yakan xemsa teḥbulin-nni n weɣṛum i bḍiɣ i xemsa alaf n yergazen ? D wacḥal n tqecwalin i d-yegran ?  
					</seg>
					<seg id="b.MAT.16.10" type="verse">
						Ur tecfim ara daɣen ɣef sebɛa teḥbulin-nni n weɣṛum i bḍiɣ i ṛebɛa alaf n yemdanen, d wacḥal n tqecwalin i d-yegran ? 
					</seg>
					<seg id="b.MAT.16.11" type="verse">
						Amek akka ur tefhimem ara belli mačči ɣef weɣṛum i wen-d-țmeslayeɣ ? ḤḤadret iman-nwen seg iɣes n temtunt n ifariziyen d isaduqiyen !  
					</seg>
					<seg id="b.MAT.16.12" type="verse">
						Imiren inelmaden-is fehmen belli mačči ɣef yiɣes n temtunt i sen-d-immeslay, lameɛna ad ḥadren iman-nsen ɣef wuselmed n ifariziyen d isaduqiyen.  
					</seg>
					<seg id="b.MAT.16.13" type="verse">
						Mi gewweḍ Sidna Ɛisa ɣer tmurt n Qiṣarya n Filibus, isteqsa inelmaden is, yenna-yasen : D acu i-d-qqaṛen medden ɣef Mmi-s n bunadem ?  
					</seg>
					<seg id="b.MAT.16.14" type="verse">
						Rran-as : Kra qqaṛen d Yeḥya aɣeṭṭas, wiyaḍ qqaṛen d nnbi Ilyas, wiyaḍ daɣen d nnbi Irmiya neɣ d yiwen ger lenbiya.  
					</seg>
					<seg id="b.MAT.16.15" type="verse">
						I kunwi, d acu-yi ɣuṛ-wen ?  
					</seg>
					<seg id="b.MAT.16.16" type="verse">
						Buṭrus yerra-yas : Kečč d Lmasiḥ, Mmi-s n Sidi Ṛebbi yeddren !  
					</seg>
					<seg id="b.MAT.16.17" type="verse">
						Yenṭeq ɣuṛ-es yenna-yas : Amarezg-ik, a Buṭrus a mmi-s n Yunes, axaṭer mačči s tmusni-inek i tfehmeḍ ayagi, meɛna d Baba Ṛebbi yellan deg igenwan i k-t-id-isbegnen.  
					</seg>
					<seg id="b.MAT.16.18" type="verse">
						Ihi nekk a k-iniɣ : kečč a Buṭrus d azṛu, yerna ɣef wezṛu-agi ara bnuɣ tajmaɛt-iw, ula ț-ținezmarin n lmut ur țțaṭṭafent ara zdat-es !  
					</seg>
					<seg id="b.MAT.16.19" type="verse">
						Ad a k-fkeɣ tisura n tgelda n igenwan, ayen ara teqneḍ neɣ ayen iwumi ara tserrḥeḍ di ddunit, ad yețwaqbel deg igenwan.  
					</seg>
					<seg id="b.MAT.16.20" type="verse">
						Imiren yumeṛ i yinelmaden-is ur qqaṛen ula i yiwen belli d nețța i d Lmasiḥ.  
					</seg>
					<seg id="b.MAT.16.21" type="verse">
						Seg imiren, Sidna Ɛisa yebda issefham i inelmaden-is belli ilaq ad yali ɣer temdint n Lquds, anda ara yenneɛtab aṭas ger ifassen n lmuqedmin akk-d lɛulama n ccariɛa ad ḥekmen fell-as s lmut, ass wis tlata a d-iḥyu si ger lmegtin.  
					</seg>
					<seg id="b.MAT.16.22" type="verse">
						Buṭrus ijbed-it weḥd-es, yenna yas : A k-imneɛ Ṛebbi a Sidi, a wer d-yedṛu wayagi yid-ek !  
					</seg>
					<seg id="b.MAT.16.23" type="verse">
						Sidna Ɛisa idewweṛ ɣuṛ-es, yenna-yas : Beɛɛed akkin fell-i a Cciṭan ! Tebɣiḍ aț-țiliḍ d ugur deg webrid-iw ! Ixemmimen-ik ur d-kkan ara s ɣuṛ Ṛebbi, lameɛna d ixemmimen n yemdanen.  
					</seg>
					<seg id="b.MAT.16.24" type="verse">
						Imiren Sidna Ɛisa yenna i inelmaden-is : Kra win yebɣan ad iddu yid-i, ilaq-as ur yețḥebbiṛ ara ɣef yiman-is, ad iqbel ad inɛețțab ɣef ddemma n yisem-iw, a yi-d-itbeɛ. 
					</seg>
					<seg id="b.MAT.16.25" type="verse">
						Kra win yebɣan ad isellek taṛwiḥt-is, a s-tṛuḥ ; ma d win iseblen taṛwiḥt-is ɣef ddemma-w ad yuɣal a ț-yaf.  
					</seg>
					<seg id="b.MAT.16.26" type="verse">
						D acu n lfayda ara yesɛu wemdan di rrbeḥ n ddunit meṛṛa, ma yella yesṛuḥ taṛwiḥt-is ? Neɣ d acu i gezmer a t-yefk wemdan iwakken a d-ifdu taṛwiḥt-is ?  
					</seg>
					<seg id="b.MAT.16.27" type="verse">
						Axaṭer Mmi-s n bunadem a d-yas nețța d lmalayekkat-is di lɛaḍima n Baba-s, ad yefk i yal yiwen ayen yuklal, yal yiwen ɣef leḥsab n lefɛayel-is.  
					</seg>
					<seg id="b.MAT.16.28" type="verse">
						A wen-iniɣ tideț : llan kra seg wid yellan dagi, ur țmețțaten ara alamma ẓran Mmi-s n bunadem yusa-d am ugellid.  
					</seg>
				</div>
				<div id="b.MAT.17" type="chapter">
					<seg id="b.MAT.17.1" type="verse">
						Mi ɛeddan sețța wussan, Sidna Ɛisa yewwi yid-es Buṭrus, Yeɛqub akk-d gma-s Yuḥenna, ulin ɣer wedrar eɛlayen, anda qqimen ḍeṛfen iman-nsen.  
					</seg>
					<seg id="b.MAT.17.2" type="verse">
						Taswiɛt kan ibeddel ṣṣifa zdat sen, walan udem-is yețfeǧǧiǧ am yiṭij, llebsa-s tuɣal ț-țamellalt, tecceɛceɛ am tafat. 
					</seg>
					<seg id="b.MAT.17.3" type="verse">
						A ten-aya dehṛen-asen-d Sidna Musa akk-d Sidna Ilyas țmeslayen d Sidna Ɛisa.  
					</seg>
					<seg id="b.MAT.17.4" type="verse">
						Buṭrus inṭeq yenna i Sidna Ɛisa : A Sidi, yelha ma neqqim dagi, ma tebɣiḍ ad sbeddeɣ tlata iqiḍunen : yiwen i kečč, yiwen i Sidna Musa, wayeḍ i Sidna Ilyas.  
					</seg>
					<seg id="b.MAT.17.5" type="verse">
						Mazal-it ițmeslay mi d-ters yiwet n tagut ițfeǧǧiǧen tɣumm-iten. Si tagut-nni tenṭeq-ed yiwet n taɣect, tenna-d : Wagi d Mmi eɛzizen deg-s i gella lfeṛḥ-iw, smeḥsiset-as !  
					</seg>
					<seg id="b.MAT.17.6" type="verse">
						Mi slan i taɣect-nni, inelmaden ikcem-iten lxuf, ɣlin ɣef wudem. 
					</seg>
					<seg id="b.MAT.17.7" type="verse">
						Sidna Ɛisa yessers afus-is fell-asen, yenna-yasen : Ur țțaggadet ara, kkret !  
					</seg>
					<seg id="b.MAT.17.8" type="verse">
						Mi refden allen-nsen, ur walan ula d yiwen nniḍen anagar Sidna Ɛisa. 
					</seg>
					<seg id="b.MAT.17.9" type="verse">
						Akken i d-țadren seg wedrar, Sidna Ɛisa yumeṛ-iten yenna-yasen : Ur qqaṛet i yiwen wayen akka twalam alamma yeḥya-d Mmi-s n bunadem si ger lmegtin.  
					</seg>
					<seg id="b.MAT.17.10" type="verse">
						Inelmaden steqsan Sidna Ɛisa nnan-as : Iwacu imusnawen n ccariɛa qqaṛen-d : « Ilaq a d-yas nnbi Ilyas d amezwaru ? »  
					</seg>
					<seg id="b.MAT.17.11" type="verse">
						Yerra-yasen :  Ț-țideț ilaq a d-yas nnbi Ilyas d amezwaru, iwakken ad iseggem kullec. 
					</seg>
					<seg id="b.MAT.17.12" type="verse">
						Ma d nekk aql-i nniɣ awen-d : nnbi Ilyas yusa-d yakan, lameɛna imdanen ur t-ɛqilen ara yerna xedmen deg-s akken i sen ihwa. Akka daɣen ara inɛețțab Mmi-s n bunadem ger ifassen-nsen !  
					</seg>
					<seg id="b.MAT.17.13" type="verse">
						Inelmaden fehmen imiren belli ițmeslay-asen-d ɣef Yeḥya aɣeṭṭas.  
					</seg>
					<seg id="b.MAT.17.14" type="verse">
						Mi wwḍen ɣer wanda llan lɣaci, yiwen wergaz iqeṛṛeb-ed ɣer Sidna Ɛisa, yeɣli ɣef tgecrar zdat-es yenna yas :  
					</seg>
					<seg id="b.MAT.17.15" type="verse">
						A Sidi, ḥunn ɣef mmi ! Atan kkaten-t imsigman, yenneɛtab aṭas ! Acḥal d abrid i geɣli ɣer tmes neɣ ɣer waman,  
					</seg>
					<seg id="b.MAT.17.16" type="verse">
						wwiɣ-t-id i inelmaden-ik, meɛna ur zmiren ara a t-sseḥlun.  
					</seg>
					<seg id="b.MAT.17.17" type="verse">
						Inṭeq Sidna Ɛisa yenna-yasen : A lǧil ijehlen, iɛewjen ! Ar melmi ara yiliɣ yid-wen ? Ar melmi ara wen-sebṛeɣ ? Awit-iyi-d aqcic-agi ɣer dagi !  
					</seg>
					<seg id="b.MAT.17.18" type="verse">
						Sidna Ɛisa iɛeggeḍ ɣef lǧen-nni, yumeṛ-as ad iffeɣ seg weqcic-nni. Imiren kan, aqcic-nni yeḥla. 
					</seg>
					<seg id="b.MAT.17.19" type="verse">
						Mi llan inelmaden iman-nsen, qeṛṛben ɣer Sidna Ɛisa nnan-as : Acuɣeṛ nukkni ur nezmir ara a t-nessufeɣ ?  
					</seg>
					<seg id="b.MAT.17.20" type="verse">
						Sidna Ɛisa yerra-yasen : Axaṭer txuṣṣem di liman ! Aql-i nniɣ-awen, lemmer tesɛim liman annect n uɛeqqa n uxerḍel, tili a s tinim i wedrar-agi, qleɛ iman-ik sya ɣer dihin ad iqleɛ. Ulac wayen iwumi ur tețțizmirem ara. 
					</seg>
					<seg id="b.MAT.17.21" type="verse">
						Sṣenf-agi n leǧnun țeffɣen anagar s tẓallit d uẓummu.  
					</seg>
					<seg id="b.MAT.17.22" type="verse">
						Mi llan di tmurt n Jlili, Sidna Ɛisa yenna-yasen : Mmi-s n bunadem ad ițțusellem ger ifassen n yemdanen ; 
					</seg>
					<seg id="b.MAT.17.23" type="verse">
						a t-nɣen, meɛna ass wis tlata a d-iḥyu si ger lmegtin. DDɣa inelmaden ikcem-iten leḥzen d ameqqran.  
					</seg>
					<seg id="b.MAT.17.24" type="verse">
						Mi gewweḍ Sidna Ɛisa akk-d inelmaden-is ɣer Kafernaḥum, imekkasen n lǧameɛ qeṛṛben-d ɣer Buṭrus nnan-as : Eɛni Ssid-nwen ur ițxelliṣ ara tabzert n lǧameɛ ?  
					</seg>
					<seg id="b.MAT.17.25" type="verse">
						Yerra-yasen Buṭrus : Ih, ad ixelleṣ ! Imiren kan mi gekcem Buṭrus ɣer wexxam, Sidna Ɛisa iluɛa-t, yenna-yas : D acu twalaḍ a Buṭrus ? Anwa i glaqen ad ixelleṣ tabzert i igelliden n ddunit-a , d arraw-nsen neɣ d ibeṛṛaniyen ? 
					</seg>
					<seg id="b.MAT.17.26" type="verse">
						Buṭrus yerra-yas : D ibeṛṛaniyen ! DDɣa Sidna Ɛisa yerra-yas-d : Ihi arraw n tmurt ur țxelliṣen ara !  
					</seg>
					<seg id="b.MAT.17.27" type="verse">
						Lameɛna iwakken ur ten-yețɣaḍ ara lḥal, ṛuḥ, ḍeggeṛ tasennaṛt ɣer lebḥeṛ, aslem ( aḥewtiw ) amezwaru ara d-teṭṭfeḍ, ldi-yas imi, aț-țafeḍ deg-s aṣurdi n lfeṭṭa, efk-asen-t d lexlaṣ n tebzert-nneɣ nekk yid-ek.  
					</seg>
				</div>
				<div id="b.MAT.18" type="chapter">
					<seg id="b.MAT.18.1" type="verse">
						Di lweqt-nni, inelmaden n Sidna Ɛisa qeṛṛben ɣuṛ-es nnan-as : -- Anwa i d ameqqran di tgelda n igenwan ?  
					</seg>
					<seg id="b.MAT.18.2" type="verse">
						Sidna Ɛisa yessawel i yiwen weqcic isbedd-it di tlemmast-nsen, yenna :  
					</seg>
					<seg id="b.MAT.18.3" type="verse">
						A wen-d-iniɣ tideț ; ma yella ur d-tuɣalem ara ɣer webrid, m'ur teqbilem ara aț-țilim .am arrac imecṭuḥen, ur tkeččmem ara ɣer tgelda n igenwan ! 
					</seg>
					<seg id="b.MAT.18.4" type="verse">
						Daymi, win ara yeṣṣemẓin iman-is am weqcic-agi amecṭuḥ, d nețța ara yilin d ameqqran di tgelda n igenwan.  
					</seg>
					<seg id="b.MAT.18.5" type="verse">
						Kra win ara yestṛeḥben s weqcic am-agi ɣef ddemma n yisem-iw, yis-i i gesṭerḥeb. 
					</seg>
					<seg id="b.MAT.18.6" type="verse">
						Win ara yesseɣlin di ddnub ula d yiwen seg imecṭuḥen-agi yumnen yis-i, axiṛ-as a s-cudden aɣaṛef n tsirt ɣer temgeṛṭ-is, a t-ḍeggṛen ɣer lebḥeṛ ad iɣṛeq.  
					</seg>
					<seg id="b.MAT.18.7" type="verse">
						A tawaɣit n ddunit-a, imi qwant tsebbiwin n tuccḍa ! Axaṭer tisebbiwin n tuccḍa ulamek ur d-țilint ara. Meɛna a nnger n win ara yilin d sebba-nsent.  
					</seg>
					<seg id="b.MAT.18.8" type="verse">
						Ma yella d afus-ik neɣ d aḍaṛ-ik ara k-yesseɣlin di ddnub, gzem-iten, ḍeggeṛ-iten akkin fell-ak, axiṛ-ak aț-țiliḍ di ddunit d aɛiban wala aț-țesɛuḍ sin iḍaṛṛen neɣ sin ifassen, aț-țwaḍeggṛeḍ ɣer tmes ur nxețți.  
					</seg>
					<seg id="b.MAT.18.9" type="verse">
						Ma yella daɣen ț-țiṭ-ik ara k-yawin ɣer ddnub, qleɛ-iț ḍeggeṛ-iț akkin fell-ak ; axiṛ-ik aț-țiliḍ di ddunit s yiwet n tiṭ wala aț-țesɛuḍ snat wallen, aț- țwaḍeggṛeḍ ɣer tmes n ǧahennama.  
					</seg>
					<seg id="b.MAT.18.10" type="verse">
						Ɣuṛ-wat aț-țḥeqṛem yiwen seg imecṭuḥen-agi axaṭer aql-i nniɣ awen-t : lmalayekkat-nsen deg igenwan, zgant daymen zdat Baba Ṛebbi. 
					</seg>
					<seg id="b.MAT.18.11" type="verse">
						xaṭer Mmi-s n bunadem yusa-d ad isellek wid i gḍaɛen ! ]
					</seg>
					<seg id="b.MAT.18.12" type="verse">
						D acu twalam ? Ma yella win yesɛan meyya wulli dɣa teɛṛeq-as yiwet deg-sent, ur ițțaǧa ara țesɛa uțesɛin-nni nniḍen di lexla iwakken a d-inadi ɣef tin i s-iɛeṛqen ?  
					</seg>
					<seg id="b.MAT.18.13" type="verse">
						A wen-iniɣ tideț : ma yufa-ț, ad ifṛeḥ yis akteṛ n țesɛa uțesɛin-nni nniḍen ur neɛṛiq ara. 
					</seg>
					<seg id="b.MAT.18.14" type="verse">
						Akken daɣen Baba-twen Ṛebbi yellan deg igenwan, ur yebɣi ara a s-iṛuḥ ula d yiwen seg imecṭuḥen-agi.  
					</seg>
					<seg id="b.MAT.18.15" type="verse">
						Ma yella twalaḍ gma-k idneb, ṛuḥ ṭṭef-it weḥd-es, nhu-t. Ma yuɣ-ak awal, atan trebḥeḍ-ed gma-k ! 
					</seg>
					<seg id="b.MAT.18.16" type="verse">
						Meɛna ma igumma a k-d-isel, awi yiwen neɣ sin yemdanen yid-ek, iwakken ad ilin d inigan m'ara tefru temsalt , akken i d-tenna ccariɛa.  
					</seg>
					<seg id="b.MAT.18.17" type="verse">
						Ma yugi a sen-isel, ssiweḍ tamsalt ɣer tejmaɛt n watmaten, m'ur iḥess ara ula i tejmaɛt-nni, ḥseb-it am akken d akafriw neɣ d amekkas axabit ! 
					</seg>
					<seg id="b.MAT.18.18" type="verse">
						A wen-iniɣ tideț : ayen akk ara teqnem neɣ iwumi ara tserrḥem di ddunit, ad yețwaqbel deg igenwan.  
					</seg>
					<seg id="b.MAT.18.19" type="verse">
						A wen-iniɣ daɣen s tideț : ma yella sin seg-wen ddukklen iwakken ad ssutren kra di tẓallit, Baba Ṛebbi yellan deg igenwan, a sen-t-id-yefk. 
					</seg>
					<seg id="b.MAT.18.20" type="verse">
						Axaṭer anda ara dduklen sin neɣ tlata s yisem-iw, ad ḥedṛeɣ gar-asen !  
					</seg>
					<seg id="b.MAT.18.21" type="verse">
						Imiren Buṭrus iqeṛṛeb ɣuṛ-es yenna-yas : A Sidi, acḥal n tikkal ilaq ad semḥeɣ i gma ma yeḍlem-iyi, armi d sebɛa n tikkal ? SSidna Ɛisa yerra yas :  
					</seg>
					<seg id="b.MAT.18.22" type="verse">
						Xaṭi ! Ur k-d-nniɣ ara alamma d sebɛa tikkal, meɛna alamma d sebɛin iberdan sebɛa tikkal !  
					</seg>
					<seg id="b.MAT.18.23" type="verse">
						Daymi, tagelda n igenwan tețțemcabi ɣer yiwen ugellid yebɣan ad imḥasab nețța d iqeddacen-is. 
					</seg>
					<seg id="b.MAT.18.24" type="verse">
						Akken yebda leḥsab, wwin-as-d yiwen uqeddac iwumi yețțalas imelyunen.  
					</seg>
					<seg id="b.MAT.18.25" type="verse">
						Imi ur yesɛi ara s wacu ara ixelleṣ, agellid-nni ifka lameṛ a ten-zzenzen d aklan, s nețța s tmeṭṭut-is, s warraw-is d wayen akk yesɛa, iwakken ad ixelleṣ ṭṭlaba-ines. 
					</seg>
					<seg id="b.MAT.18.26" type="verse">
						Aqeddac-nni yeɣli ɣer iḍaṛṛen n ugellid, iḥellel-it yenna-yas : «` A Sidi, ṣṣbeṛ kra wussan, ad uɣaleɣ a k-xellṣeɣ ayen akk i yi tețțalaseḍ. » 
					</seg>
					<seg id="b.MAT.18.27" type="verse">
						Imi i t-iɣaḍ aṭas, agellid-nni isumeḥ-as ṭṭlaba-ines iserreḥ-as ad iṛuḥ.  
					</seg>
					<seg id="b.MAT.18.28" type="verse">
						Akken kan i d-iffeɣ uqeddac-nni immuger-ed yiwen seg imdukkal-is ixeddmen yid-es, iwumi yețțalas kra n iṣurdiyen. IIkker ɣuṛ-es yeṭṭef-it si temgeṛṭ yeqqaṛ-as : « Err-iyi-d ayen i k țțalaseɣ ! » 
					</seg>
					<seg id="b.MAT.18.29" type="verse">
						Amdakkel-is yeɣli ɣer iḍaṛṛen-is iḥellel-it, yenna-yas : « Sṣbeṛ kra n wussan, ad uɣaleɣ a k-xellṣeɣ ! »  
					</seg>
					<seg id="b.MAT.18.30" type="verse">
						Lameɛna ur yeqbil ara ad isbeṛ, yerra-t ɣer lḥebs, alamma tețwaxelleṣ ṭṭlaba-ines. 
					</seg>
					<seg id="b.MAT.18.31" type="verse">
						Iqeddacen nniḍen mi walan ayen yedṛan, iɣaḍ-iten lḥal, dɣa ṛuḥen ṣṣawḍen lexbaṛ i ugellid.  
					</seg>
					<seg id="b.MAT.18.32" type="verse">
						Agellid iceggeɛ ɣer uqeddac-nni akken a d-yas, dɣa yenna-yas : « A yir amdan ! Mi tețḥellileḍ deg-i, eɛni ur k-sumḥeɣ ara akk ṭṭlaba-inek ? 
					</seg>
					<seg id="b.MAT.18.33" type="verse">
						Acuɣeṛ ihi ur as-tsumḥeḍ ara i wemdakkel-ik akken i k-sumḥeɣ nekkini ? »  
					</seg>
					<seg id="b.MAT.18.34" type="verse">
						Agellid-nni yezɛef aṭas, yerra aqeddac-nni ɣer lḥebs, iwakken ad inɛețțab alamma tețwaxelleṣ ṭṭlaba ines.  
					</seg>
					<seg id="b.MAT.18.35" type="verse">
						Akken daɣen ara wen-yexdem Baba Ṛebbi yellan deg igenwan ma ur tețsamaḥem ara i watmaten-nwen seg ul.  
					</seg>
				</div>
				<div id="b.MAT.19" type="chapter">
					<seg id="b.MAT.19.1" type="verse">
						Mi gekfa lewṣayat-agi, Sidna Ɛisa iṛuḥ si tmurt n Jlili ɣer tmurt n Yahuda ɣer leǧwahi n wasif n Urdun. 
					</seg>
					<seg id="b.MAT.19.2" type="verse">
						Aṭas n lɣaci i t-iḍefṛen ɣer dinna, dɣa yesseḥla wid akk ihelken. 
					</seg>
					<seg id="b.MAT.19.3" type="verse">
						Kra ifariziyen qeṛṛben-d ɣuṛ-es iwakken a t-jeṛben, nnan-as : Eɛni ccariɛa-nneɣ tsumeḥ-as i wergaz ad yebru i tmeṭṭut-is ɣef yal sebba yellan ?  
					</seg>
					<seg id="b.MAT.19.4" type="verse">
						Yerra-yasen : Ur teɣṛim ara ayen i d-teqqaṛ ccariɛa : di tazwara Sidi Ṛebbi ixleq-ed argaz ț-țmeṭṭut,   
					</seg>
					<seg id="b.MAT.19.5" type="verse">
						yenna-d : AArgaz ad yeǧǧ baba-s d yemma-s, iiwakken ad iɛic nețța ț-țmeṭṭut-is, ddɣa di sin yid-sen, ad uɣalen d yiwen.  
					</seg>
					<seg id="b.MAT.19.6" type="verse">
						S wakka ur llin ara d sin, meɛna uɣalen d yiwen. Ur as-ilaq ara ihi i wemdan ad ifṛeq ayen yesdukkel Sidi Ṛebbi !  
					</seg>
					<seg id="b.MAT.19.7" type="verse">
						Nnan-as : Acuɣeṛ ihi Sidna Musa yeǧǧa yaɣ-d lqanun belli m'ara yebru wergaz i tmeṭṭut-is, a s-yefk lkaɣeḍ n berru ?  
					</seg>
					<seg id="b.MAT.19.8" type="verse">
						Sidna Ɛisa yerra-yasen : Ɣef ddemma n wulawen-nwen yeqquṛen i wen-iserreḥ nnbi Musa aț-țebrum i tilawin-nwen. Meɛna di tazwara mačči akka i gella lḥal. 
					</seg>
					<seg id="b.MAT.19.9" type="verse">
						Ma d nekk a wen-d-iniɣ : kra n win ara yebrun i tmeṭṭut-is yili ur tezni ara, iwakken ad yaɣ tayeḍ, d nețța i geznan !  
					</seg>
					<seg id="b.MAT.19.10" type="verse">
						Inelmaden nnan-as : Ma yella akka i d lḥala n wergaz ɣer tmeṭṭut, ulac lfayda di zzwaǧ !  
					</seg>
					<seg id="b.MAT.19.11" type="verse">
						Sidna Ɛisa yerra-yasen : Mačči d imdanen meṛṛa i gzemren ad qeblen aselmed agi lameɛna anagar wid iwumi i d-ifka Sidi Ṛebbi lefhama i gzemren ad qeblen annect-agi. 
					</seg>
					<seg id="b.MAT.19.12" type="verse">
						Aṭas n sebbat i gqeḍɛen zzwaǧ i wemdan. Llan wid i d-ilulen si tɛebbuṭ n yemma-tsen ur sɛin ara ddunit, wiyaḍ d imdanen i sen-ț-ikksen. LLlan daɣen wid iḥeṛmen iman-nsen ɣef zwaǧ, ɣef ddemma n tgelda n igenwan. Win i gzemren ad ifhem aselmed agi a t-yefhem !  
					</seg>
					<seg id="b.MAT.19.13" type="verse">
						Kra yemdanen țawin-d i Sidna Ɛisa arrac imecṭuḥen iwakken ad issers afus-is fell-asen a ten-ibarek, meɛna inelmaden-is țțaran-ten.  
					</seg>
					<seg id="b.MAT.19.14" type="verse">
						Sidna Ɛisa yenna-yasen : Anfet-asen i warrac a d-asen ɣuṛ-i, ur sen-qeṭṭɛet ara abrid, axaṭer tagelda n igenwan thegga i nutni akk-d wid yellan am nutni !  
					</seg>
					<seg id="b.MAT.19.15" type="verse">
						Yessers afus-is fell-asen, iburek iten, dɣa iṛuḥ syenna.  
					</seg>
					<seg id="b.MAT.19.16" type="verse">
						Imiren yiwen wergaz iqeṛṛeb-ed ɣer Sidna Ɛisa, yenna-yas : A Sidi, d acu i yi-ilaqen a t xedmeɣ n wayen yelhan iwakken ad sɛuɣ tudert n dayem ?  
					</seg>
					<seg id="b.MAT.19.17" type="verse">
						Sidna Ɛisa yerra-yas : Acuɣeṛ i yi-testeqsayeḍ ɣef wayen yelhan ? AAnagar yiwen i gelhan ! Ma tebɣiḍ aț-țesɛuḍ tudert-agi, xdem lumuṛat yellan di ccariɛa. YYerra-yas-ed weqcic-nni : Anwi i d lumuṛat ara tebɛeɣ ?  
					</seg>
					<seg id="b.MAT.19.18" type="verse">
						Sidna Ɛisa yerra-yas :  Ur tneqqeḍ ara tamgeṛṭ, ur tzennuḍ ara, ur tețțcehhideḍ ara s ẓẓur, ur tețțakkṛreḍ ara,   
					</seg>
					<seg id="b.MAT.19.19" type="verse">
						qadeṛ baba-k d yemma-k, tḥemmleḍ lɣiṛ-ik am yiman-ik !  
					</seg>
					<seg id="b.MAT.19.20" type="verse">
						Aqcic-nni yerra-yas-ed : Ayagi akk xedmeɣ-t, d acu i yi-ixuṣṣen ?  
					</seg>
					<seg id="b.MAT.19.21" type="verse">
						Sidna Ɛisa yenna-yas : Ma tebɣiḍ ihi aț-țkemleḍ deg webrid n Sidi Ṛebbi , ṛuḥ, zzenz akk ayen i tesɛiḍ, tefkeḍ idrimen-nni i yimeɣban, s wakka aț-țesɛuḍ agerruj deg igenwan ! Imiren as-ed, aț-țedduḍ yid-i.  
					</seg>
					<seg id="b.MAT.19.22" type="verse">
						Mi gesla i yimeslayen-agi, ilemẓi-nni yeḥzen aṭas dɣa iṛuḥ, axaṭer d ameṛkanti ameqqran i gella. 
					</seg>
					<seg id="b.MAT.19.23" type="verse">
						Sidna Ɛisa yenna i inelmaden-is : A wen-iniɣ s tideț : iwɛeṛ aṭas i umeṛkanti ad ikcem ɣer tgelda n igenwan ! 
					</seg>
					<seg id="b.MAT.19.24" type="verse">
						A wen-iniɣ daɣen : ma yella iwɛeṛ i welɣem ad iɛeddi di tiṭ n tissegnit, iwɛeṛ akteṛ i umeṛkanti ad ikcem ɣer tgelda n igenwan ! 
					</seg>
					<seg id="b.MAT.19.25" type="verse">
						Mi slan i imeslayen-agi, inelmaden-is dehcen aṭas, nnan-as : Anwa i gzemren ad ițțusellek ihi ?  
					</seg>
					<seg id="b.MAT.19.26" type="verse">
						Dɣa Sidna Ɛisa imuqel-iten, yenna : Imdanen s yiman-nsen ur zmiren ara, meɛna Sidi Ṛebbi yezmer i kullec.  
					</seg>
					<seg id="b.MAT.19.27" type="verse">
						Buṭrus inṭeq, yenna-yas : Aql-aɣ nukkni neǧǧa kullec iwakken a k-netbeɛ, d acu ara yedṛun yid-nneɣ ?  
					</seg>
					<seg id="b.MAT.19.28" type="verse">
						Sidna Ɛisa yerra-yasen : A wen-iniɣ s tideț, asm'ara d-ḥyun lmegtin ɣer ddunit tajḍiṭ, asm'ara yeqqim Mmi-s n bunadem ɣef wukersi n lḥekma di lɛaḍima-s, ula d kunwi yeddan yid-i, aț-țeqqimem di tnac yid-wen ɣef yikersiyen n lḥekma iwakken aț-țḥasbem tnac n leɛṛac n wat Isṛail. 
					</seg>
					<seg id="b.MAT.19.29" type="verse">
						Yerna, kra win ara yeǧǧen ɣef ddemma n yisem-iw axxam-is neɣ atmaten-is, yessetma-s neɣ baba-s, yemma-s, arraw-is neɣ tiferkiwin-is, ad as-d-yețțunefk akteṛ n wayen yeǧǧa, yerna a t-id-tṣaḥ tudert n dayem.  
					</seg>
					<seg id="b.MAT.19.30" type="verse">
						Aṭas seg wid yellan d imezwura ad uɣalen d ineggura, aṭas daɣen seg wid yellan d ineggura ad uɣalen d imezwura.  
					</seg>
				</div>
				<div id="b.MAT.20" type="chapter">
					<seg id="b.MAT.20.2" type="verse">
						Imsefham yid-sen a ten-ixelleṣ s twizeț n lfeṭṭa i wass, dɣa iceggeɛ-iten ɣer tfeṛṛant-is. 
					</seg>
					<seg id="b.MAT.20.3" type="verse">
						Iffeɣ daɣen ɣef țesɛa n ṣṣbeḥ, iwala wiyaḍ qqimen di beṛṛa mbla lxedma. 
					</seg>
					<seg id="b.MAT.20.4" type="verse">
						yenna-yasen : Ṛuḥet ula d kunwi aț-țxedmem di tfeṛṛant-iw, a wen-fkeɣ ayen tuklalem.  
					</seg>
					<seg id="b.MAT.20.5" type="verse">
						Dɣa ṛuḥen. Bab n tfeṛṛant-nni yexdem akken daɣen ɣef tnac n wass akk-d ț-țlata n tmeddit.  
					</seg>
					<seg id="b.MAT.20.6" type="verse">
						Iffeɣ daɣen ɣef lxemsa n tmeddit, yufa wiyaḍ qqimen di beṛṛa yenna-yasen : Acuɣeṛ i tețɣimim ass kamel mbla lxedma ?  
					</seg>
					<seg id="b.MAT.20.7" type="verse">
						Nnan-as-ed : Ulac win i ɣ-d-ifkan lxedma ! YYenna-yasen : Ṛuḥet ula d kunwi aț-țxedmem di tfeṛṛant-iw !  
					</seg>
					<seg id="b.MAT.20.8" type="verse">
						Mi i d-tewweḍ tmeddit, bab n tfeṛṛant yenna i lewkil-is : Ssiwel i ixeddamen txellseḍ-ten yiwen yiwen. Zwir seg ineggura tessegriḍ imezwura.  
					</seg>
					<seg id="b.MAT.20.9" type="verse">
						Usan-d wid yebdan lxedma ɣef lxemsa n tmeddit, ixelleṣ-iten s ssuma n yiwen wass, 
					</seg>
					<seg id="b.MAT.20.10" type="verse">
						mi i d-tewweḍ nnuba n wid ibdan lxedma ɣef țesɛa n ṣṣbeḥ, ɣilen ad țwaxelṣen akteṛ n wiyaḍ, meɛna ula d nutni țwaxellṣen s ssuma n yiwen wass.  
					</seg>
					<seg id="b.MAT.20.11" type="verse">
						Mi ṭṭfen lexlaṣ-nsen, iɣaḍ-iten lḥal, nnan i bab n tfeṛṛant-nni :  
					</seg>
					<seg id="b.MAT.20.12" type="verse">
						Ixeddamen-agi ineggura xedmen yiwet n ssaɛa kan, txellṣeḍ ten am nukkni yenɛețțaben ass kamel i wezɣal ?  
					</seg>
					<seg id="b.MAT.20.13" type="verse">
						Meɛna yerra-yas i yiwen seg sen : Ay amdakkel, acuɣeṛ i k-iɣaḍ lḥal ? Eɛni ur nemsefham ara ɣef lexlaṣ-nwen ad yili tawizeț n lfeṭṭa d ssuma n yiwen wass ? 
					</seg>
					<seg id="b.MAT.20.14" type="verse">
						Awi lḥeqq-ik tṛuḥeḍ. I ma yella bɣiɣ ad fkeɣ i uneggaru annect i k-fkiɣ i kečč ? 
					</seg>
					<seg id="b.MAT.20.15" type="verse">
						Eɛni ur zmireɣ ara ad xedmeɣ akken bɣiɣ s idrimen-iw ? Neɣ iɣaḍ-ik lḥal imi ur lliɣ ara d amecḥaḥ ?  
					</seg>
					<seg id="b.MAT.20.16" type="verse">
						S wakka aṭas ineggura ara yuɣalen d imezwura, aṭas n imezwura ara yuɣalen d ineggura.  
					</seg>
					<seg id="b.MAT.20.17" type="verse">
						Mi țeddun ad alin ɣer temdint n Lquds, Sidna Ɛisa iṭṭef tnac-nni inelmaden-is weḥḥed-sen, yenna yasen :  
					</seg>
					<seg id="b.MAT.20.18" type="verse">
						Ḥesset-ed : atan a nali ɣer temdint n Lquds, anda ara ițțusellem Mmi-s n bunadem ger ifassen n lmuqedmin imeqqranen akk-d lɛulama n ccariɛa. Ad ḥekmen fell-as s lmut, 
					</seg>
					<seg id="b.MAT.20.19" type="verse">
						yerna a t-sellmen ger ifassen nn ikafriwen iwakken ad stehzin fell-as, a t-jelkḍen ( a t-cellṭen ), a t-semmṛen ɣef wumidag, ass wis tlata a d-iḥyu si ger lmegtin.  
					</seg>
					<seg id="b.MAT.20.20" type="verse">
						Imiren yemma-s n Yeɛqub d Yuḥenna, arraw n Zabadi, tqeṛṛeb-ed ɣer Sidna Ɛisa nețțat d warraw-is, tseǧǧed ɣer iḍaṛṛen-is.  
					</seg>
					<seg id="b.MAT.20.21" type="verse">
						Sidna Ɛisa yenna-yas : D acu i tebɣiḍ ? Tenna-yas : Di leɛnaya-k a Sidi, efk-asen imukan i sin-agi n warraw-iw di tgelda-inek, iwakken ad qqimen wa ɣer uyeffus-ik, wa ɣer uzelmaḍ-ik.  
					</seg>
					<seg id="b.MAT.20.22" type="verse">
						Sidna Ɛisa yerra-yasen : Ur teẓrim ara ayen akka i d tessutrem ! Eɛni tzemrem aț-țeswem si tbuqalt-agi n lemṛaṛ ara sweɣ ? NNnan-as : Ih a Sidi, nezmer !  
					</seg>
					<seg id="b.MAT.20.23" type="verse">
						Yerra-yasen : Ț-țideț, aț-țeswem si tbuqalt-agi, meɛna ɣef wayen yeɛnan imukan ɣer tama-w tayeffust neɣ tazelmaṭ, mačči d nekk ara ten-ifken, ad țțunefken i wid iwumi i ten-ihegga Baba Ṛebbi.  
					</seg>
					<seg id="b.MAT.20.24" type="verse">
						Ɛecṛa n inelmaden-nni mi slan ayagi, ikcem-iten zzɛaf ɣef ddemma n sin-nni watmaten. 
					</seg>
					<seg id="b.MAT.20.25" type="verse">
						Sidna Ɛisa yessawel-asen, yenna-yasen : Walit igelliden n yegduden nniḍen akk-d imeqqranen-nsen amek ḥeṛsen yerna ḥeqṛen lɣaci-nsen ! 
					</seg>
					<seg id="b.MAT.20.26" type="verse">
						Ur ilaq ara ad yili wannect-agi gar-awen. Ma yella yiwen seg-wen yebɣa ad yuɣal d ameqqran, ilaq ad yili d aqeddac-nwen. 
					</seg>
					<seg id="b.MAT.20.27" type="verse">
						Akken daɣen, win yebɣan ad yili d amezwaru, ilaq ad yuɣal d akli-nwen. 
					</seg>
					<seg id="b.MAT.20.28" type="verse">
						Daymi Mmi-s n bunadem ur d-yusi ara iwakken ad qedcen fell-as, meɛna yusa-d iwakken ad yili d aqeddac, yerna ad isebbel tudert-is iwakken ad isellek aṭas n yemdanen.  
					</seg>
					<seg id="b.MAT.20.29" type="verse">
						Mi d-ffɣen si temdint n Yiriku, aṭas n lɣaci i d-iḍefṛen Sidna Ɛisa. 
					</seg>
					<seg id="b.MAT.20.30" type="verse">
						Llan sin iderɣalen qqimen rrif n webrid, mi slan belli d Sidna Ɛisa i d-iɛeddan bdan țɛeggiḍen :  A Sidi ! A mmi-s n Sidna Dawed ! Ḥunn fell-aɣ !  
					</seg>
					<seg id="b.MAT.20.31" type="verse">
						Lɣaci-nni țlumun-ten, qqaṛen asen ad ssusmen, ma d nutni țkemmilen leɛyaḍ : Ḥunn fell-aɣ a Sidi, a mmi-s n Sidna Dawed !  
					</seg>
					<seg id="b.MAT.20.32" type="verse">
						Sidna Ɛisa iḥbes, issawel-asen, yenna-yasen : D acu i tebɣam a wen-t- xedmeɣ ? 
					</seg>
					<seg id="b.MAT.20.33" type="verse">
						Rran-as : Nebɣa a ɣ-d-yuɣal yeẓri a Sidi !  
					</seg>
					<seg id="b.MAT.20.34" type="verse">
						Ɣaḍen aṭas Sidna Ɛisa, yennul allen-nsen, imiren kan yuɣal-iten-id yeẓri, dɣa ddan yid-es.  
					</seg>
				</div>
				<div id="b.MAT.21" type="chapter">
					<seg id="b.MAT.21.1" type="verse">
						Mi qṛib ad kecmen ɣer temdint n Lquds, wwḍen ɣer yiɣil n uzemmur yellan tama n taddart n Bitfaji, Sidna Ɛisa iceggeɛ sin inelmaden-is, 
					</seg>
					<seg id="b.MAT.21.2" type="verse">
						yenna-yasen : Ṛuḥet ɣer taddart yellan ɣer zdat, dinna aț-țafem taɣyult akk-d mmi-s, brut-asen-d, tawim-iyi-ten-id. 
					</seg>
					<seg id="b.MAT.21.3" type="verse">
						Ma yella win i wen-d-yennan kra, init-as : d Ssid-nneɣ i ten-iḥwaǧen, imiren a sen-d-iserreḥ.  
					</seg>
					<seg id="b.MAT.21.4" type="verse">
						Ayagi yedṛa-d am akken i t-id yenna nnbi Zakarya di tira iqedsen :  
					</seg>
					<seg id="b.MAT.21.5" type="verse">
						Init i wat wedrar n Siyun : AA taya ugellid-nwen iteddu-d ɣuṛ-wen s wannuz, irkeb-ed ɣef weɣyul amecṭuḥ mmi-s n teɣyult.  
					</seg>
					<seg id="b.MAT.21.6" type="verse">
						Inelmaden-nni ṛuḥen, xedmen ayen i sen-d-yenna Sidna Ɛisa. 
					</seg>
					<seg id="b.MAT.21.7" type="verse">
						Wwin-d taɣyult-nni d mmi-s, sburren-asen llebsa-nsen, dɣa srekben Sidna Ɛisa. 
					</seg>
					<seg id="b.MAT.21.8" type="verse">
						Aṭas n lɣaci ssan iceṭṭiḍen-nsen deg ubrid, wiyaḍ țṛuẓun-d tiseḍwa si ttjuṛ, țessun-tent ula d nutni deg ubrid. 
					</seg>
					<seg id="b.MAT.21.9" type="verse">
						Lɣaci yezwaren zdat Sidna Ɛisa d wid i t-id-iḍefṛen, țɛeggiḍen s lfeṛḥ qqaṛen : Ḥusana i mmi-s n Sidna Dawed ! Ițțubarek win i d-yusan s yisem n Sidi Ṛebbi ! Ḥusana deg imukan eɛlayen.  
					</seg>
					<seg id="b.MAT.21.10" type="verse">
						Mi gekcem Sidna Ɛisa ɣer temdint n Lquds, imezdaɣ meṛṛa nhewwalen, qqaṛen : Anwa-t wagi ?  
					</seg>
					<seg id="b.MAT.21.11" type="verse">
						Lɣaci-nni țțaran-asen : D Sidna Ɛisa, nnbi-nni n taddart n Naṣaret i d-yusan si tmurt n Jlili !  
					</seg>
					<seg id="b.MAT.21.12" type="verse">
						Sidna Ɛisa yekcem ɣer lǧameɛ iqedsen, iqecceɛ meṛṛa wid yețțaɣen znuzun dinna deg ufrag n lǧameɛ. Iqleb-asen ṭṭwabel i wid yețbeddilen idrimen akk-d wid yeznuzun itbiren. 
					</seg>
					<seg id="b.MAT.21.13" type="verse">
						dɣa yenna-yasen : Yura : Axxam-iw ad ițțusemmi d axxam n tẓallit, ma d kunwi terram-t d lɣaṛ n imakaren.  
					</seg>
					<seg id="b.MAT.21.14" type="verse">
						Di lǧameɛ-nni, qeṛṛben-d ɣuṛ-es iderɣalen d iquḍaren, dɣa yesseḥla ten.  
					</seg>
					<seg id="b.MAT.21.15" type="verse">
						Lmuqedmin imeqqranen d lɛulama n ccariɛa rfan mi walan leɛǧayeb i gxeddem akk-d warrac ițɛeggiḍen di lǧameɛ : Ḥusana i mmi-s n Sidna Dawed !  
					</seg>
					<seg id="b.MAT.21.16" type="verse">
						Imiren nnan i Sidna Ɛisa : Tesliḍ d acu i d-qqaṛen ? SSidna Ɛisa yerra-yasen : Sliɣ ih ! Eɛni ur teɣṛim ara imeslayen-agi yuran di tira iqedsen : Tessufɣeḍ-ed leḥmadi seg imawen n warrac akk-d wid n llufanat iteṭṭḍen .  
					</seg>
					<seg id="b.MAT.21.17" type="verse">
						Imiren yeǧǧa-ten dinna, yeffeɣ si temdint, iṛuḥ ɣer taddart n Bitanya, dinna i gensa.  
					</seg>
					<seg id="b.MAT.21.18" type="verse">
						Azekka-nni taṣebḥit mi d-yuɣal ɣer temdint, Sidna Ɛisa yelluẓ ; 
					</seg>
					<seg id="b.MAT.21.19" type="verse">
						iwala yiwet n tneqleț rrif n webrid, iqeṛṛeb ɣuṛ-es, ur yufi deg-s acemma anagar afriwen ; dɣa yenna-yas : Seg wass-a, ur tețțuɣaleḍ ara a d-tefkeḍ lfakya ! IImiren kan, taneqleț-nni teqquṛ. 
					</seg>
					<seg id="b.MAT.21.20" type="verse">
						Inelmaden-is mi walan ayagi tɛeǧben, nnan : Amek akka teqquṛ tneqleț-agi deg yiwet n teswiɛt ?  
					</seg>
					<seg id="b.MAT.21.21" type="verse">
						Sidna Ɛisa yerra-yasen : A wen-iniɣ tideț, ma yella tesɛam liman ur tețcukkum ara, aț-țizmirem aț-țxedmem akteṛ n wayen xedmeɣ i tneqleț-agi ! AAț-ținim i wedrar-agi qleɛ iman-ik syagi tḍeggṛeḍ iman-ik ɣer lebḥeṛ, ayagi a d-yedṛu !  
					</seg>
					<seg id="b.MAT.21.22" type="verse">
						Ayen akk ara tessutrem s liman di tẓallit, a wen-d-ițunefk !  
					</seg>
					<seg id="b.MAT.21.23" type="verse">
						Sidna Ɛisa yekcem ɣer lǧameɛ ibda yesselmad. Lmuqedmin akk-d imeqqranen n wegdud qeṛṛben ɣuṛ-es nnan-as : Ansi i k-d-tekka tezmert s wayes i txeddmeḍ ayagi ? Anwa i k-d-yefkan tazmert-agi ?  
					</seg>
					<seg id="b.MAT.21.24" type="verse">
						Sidna Ɛisa yerra-yasen : A wen-fkeɣ asteqsi ula d nekk, yiwen kan ; ma tǧawbem-iyi-d, ula d nekk a wen-iniɣ ansi i yi-d-tekka tezmert-agi. 
					</seg>
					<seg id="b.MAT.21.25" type="verse">
						Aɣḍas n Yeḥya, s ɣuṛ Ṛebbi i d-ikka neɣ s ɣuṛ yemdanen ? DDɣa bdan qqaṛen wway gar-asen : Ma nenna-yas seg igenwan, a ɣ-d-yini acuɣeṛ ihi ur tuminem ara yis, 
					</seg>
					<seg id="b.MAT.21.26" type="verse">
						ma nenna-yas daɣen seg imdanen, nuggad lɣaci-agi, axaṭer ḥesben akk Yeḥya d nnbi.  
					</seg>
					<seg id="b.MAT.21.27" type="verse">
						Dɣa nnan-as i Sidna Ɛisa : Ur neẓri ara ! YYerra-yasen : Ihi ula d nekk ur wen-d-qqaṛeɣ ara ansi i yi-d-tekka tezmert s wayes i xeddmeɣ ayagi !  
					</seg>
					<seg id="b.MAT.21.28" type="verse">
						D acu twalam ? Yiwen wergaz yesɛa sin warraw-is, yenṭeq ɣer umezwaru, yenna-yas : A mmi, ṛuḥ aț-țxedmeḍ ass-agi di tfeṛṛant-iw.  
					</seg>
					<seg id="b.MAT.21.29" type="verse">
						Yerra-yas : Ur țṛuḥuɣ ara ! MMeɛna yuɣal yendem, iṛuḥ ad ixdem di tfeṛṛant.  
					</seg>
					<seg id="b.MAT.21.30" type="verse">
						Yenna-yas daɣen i mmi-s wi sin ad iṛuḥ ad ixdem, yerra-yas-d :  Ih a baba ad ṛuḥeɣ ! MMeɛna ur iṛuḥ ara. 
					</seg>
					<seg id="b.MAT.21.31" type="verse">
						Anwa deg sen i gxedmen lebɣi n baba-s ? RRran-as-ed : D amezwaru a Sidi ! SSidna Ɛisa yenna-yasen : A wen-d-iniɣ tideț, imekkasen imakaren akk-d yir tilawin a kkun zwiren ɣer tgelda n igenwan !  
					</seg>
					<seg id="b.MAT.21.32" type="verse">
						Axaṭer Yeḥya yusa-d ɣuṛ-wen yesken-awen-d abrid n tideț, meɛna ur t-tuminem ara ; ma d imekkasen d yir tilawin umnen yis. Yerna ɣas akken twalam ayagi, ur d-tuɣalem ara ɣer webrid teggumam aț-țamnem yis.  
					</seg>
					<seg id="b.MAT.21.33" type="verse">
						A wen-d-rnuɣ daɣen lemtel nniḍen : yella yiwen umɛellem, yeẓẓa tafeṛṛant, izzi-yas-ed s zzeṛb, yeɣza amkan i tɛeṣṣart n tẓurin, yebna taɛrict i tɛessast, issekra tafeṛṛant-is i ixemmasen, imiren iṛuḥ ɣer lɣeṛba.  
					</seg>
					<seg id="b.MAT.21.34" type="verse">
						Mi d-yewweḍ lweqt n tẓurin, iceggeɛ iqeddacen-is ɣer ixemmasen nni iwakken a s-d-fken amur-is n lɣella.  
					</seg>
					<seg id="b.MAT.21.35" type="verse">
						Meɛna ixemmasen-nni ṭṭfen iqeddacen-nni, wa wten-t, wa nɣan-t, wayeḍ ṛejmen-t. 
					</seg>
					<seg id="b.MAT.21.36" type="verse">
						Iceggeɛ-asen daɣen tarbaɛt nniḍen n iqeddacen yugaren tamezwarut. Meɛna tedṛa yid-sen am imezwura-nni.  
					</seg>
					<seg id="b.MAT.21.37" type="verse">
						Taggara, iceggeɛ-asen mmi-s, yenna : Ahat imi d mmi a t-qadṛen !  
					</seg>
					<seg id="b.MAT.21.38" type="verse">
						Lameɛna mi walan mmi-s, ixemmasen-nni nnan wway gar-asen : Ataya win ara iweṛten, kkret a t-nenneɣ iwakken a nawi lweṛt-is.  
					</seg>
					<seg id="b.MAT.21.39" type="verse">
						Sṭfen-t, ḍeggṛen-t ɣer beṛṛa n tfeṛṛant, dɣa nɣan-t.  
					</seg>
					<seg id="b.MAT.21.40" type="verse">
						Sidna Ɛisa yenna i lɣaci : Ihi tura, m'ara d-yas bab n tfeṛṛant-nni, d acu ara sen-yexdem i ixemmasen-agi ?  
					</seg>
					<seg id="b.MAT.21.41" type="verse">
						Rran-as-ed : Ad ineɣ ixemmasen imcumen, ma ț-țafeṛṛant a ț-issekru i ixemmasen nniḍen ara s-d-ifken amur-is di lweqt n lɣella.  
					</seg>
					<seg id="b.MAT.21.42" type="verse">
						Sidna Ɛisa yenna-yasen : Leɛmeṛ teɣṛim imeslayen-agi i d-nnant tira iqedsen : Adɣaɣ-nni i ḍeggṛen wid ibennun, d nețța i guɣalen d azṛu alemmas , WWin yeṭṭfen lebni. AA yagi yekka-d s ɣuṛ Ṛebbi, d ayen i ɣ-istɛeǧben .  
					</seg>
					<seg id="b.MAT.21.43" type="verse">
						Daymi i wen-qqaṛeɣ : Tagelda n igenwan a wen tețwakkes, aț-țețțunefk i leǧnas nniḍen ara d-ifken lɣella.  
					</seg>
					<seg id="b.MAT.21.44" type="verse">
						Win ara yeɣlin ɣef wusalas-agi ad yerreẓ, daɣen win i ɣef ara d-yeɣli usalas-agi ad yețwamḥeq.  
					</seg>
					<seg id="b.MAT.21.45" type="verse">
						Mi slan i imeslayen-agi, ifariziyen d lmuqedmin imeqqranen fehmen belli fell-asen i d-iheddeṛ Sidna Ɛisa. 
					</seg>
					<seg id="b.MAT.21.46" type="verse">
						Meɛna ɣas akken bɣan a t-ṭṭfen, ur zmiren ara axaṭer uggaden lɣaci-nni i t-iḥesben d nnbi.  
					</seg>
				</div>
				<div id="b.MAT.22" type="chapter">
					<seg id="b.MAT.22.1" type="verse">
						Sidna Ɛisa imeslay-asen-d daɣen s lemtel, yenna-yasen : -- 
					</seg>
					<seg id="b.MAT.22.2" type="verse">
						Tagelda n igenwan tcuba ɣer yiwen ugellid i gxedmen tameɣṛa i mmi-s.  
					</seg>
					<seg id="b.MAT.22.3" type="verse">
						Iceggeɛ iqeddacen-is ad ssiwlen i wid yețwaɛeṛden, meɛna ugin a d-asen.  
					</seg>
					<seg id="b.MAT.22.4" type="verse">
						Yerna iceggeɛ-asen iqeddacen nniḍen a sen-inin : Heggaɣ imensi, zliɣ izgaren-iw d wakraren-iw, kullec ihegga, aset-ed ɣer tmeɣṛa !  
					</seg>
					<seg id="b.MAT.22.5" type="verse">
						Meɛna widak-nni ițwaɛeṛḍen ur s-fkin ara azal, yal yiwen yelha d ccɣel-is, wa iṛuḥ ɣer yiger-is, wa ɣer ssuq-is.  
					</seg>
					<seg id="b.MAT.22.6" type="verse">
						Wiyaḍ ṭṭfen iqeddacen-nni, regmen-ten, nɣan-ten. 
					</seg>
					<seg id="b.MAT.22.7" type="verse">
						Agellid-nni ikcem-it zzɛaf d ameqqran, dɣa iceggeɛ lɛeskeṛ-is nɣan iqettalen-nni, sseṛɣen tamdint-nsen. 
					</seg>
					<seg id="b.MAT.22.8" type="verse">
						Imiren yenna i iqeddacen-is : Imensi n tmeɣṛa ihegga, meɛna widak-nni ițwaɛeṛḍen ur t-uklalen ara ; 
					</seg>
					<seg id="b.MAT.22.9" type="verse">
						ṛuḥet ɣer izenqan, tɛeṛḍem-d ɣer tmeɣṛa wid akk ara tafem deg iberdan.  
					</seg>
					<seg id="b.MAT.22.10" type="verse">
						Iqeddacen-nni ṛuḥen ɣer izenqan jemɛen-d wid akk ufan, ama d amcum ama d win yelhan, s wakka axxam n tmeɣṛa yeččuṛ-ed d lɣaci. 
					</seg>
					<seg id="b.MAT.22.11" type="verse">
						Mi d-ikcem ugellid ad iwali inebgawen, iwala yiwen wergaz ur yelsi ara llebsa n tmeɣṛa. 
					</seg>
					<seg id="b.MAT.22.12" type="verse">
						yenna-yas :  Ay amdakkel, amek i d-tkecmeḍ ɣer dagi mbla llebsa n tmeɣṛa yețwaheggan i yinebgawen ? AArgaz-nni yessusem, ur yufi d acu ara s-yini. 
					</seg>
					<seg id="b.MAT.22.13" type="verse">
						Agellid-nni yefka lameṛ i iqeddacen-is yenna-yasen : Cuddet-as ifassen d iḍaṛṛen, tḍeggṛem-t ɣer ṭṭlam n beṛṛa, anda llan imeṭṭawen d nndama tameqqrant.  
					</seg>
					<seg id="b.MAT.22.14" type="verse">
						Axaṭer aṭas i gețwaɛerḍen, meɛna drus ara yețwaqeblen.  
					</seg>
					<seg id="b.MAT.22.15" type="verse">
						Imiren ṛuḥen ifariziyen ad mcawaṛen amek ara d-sseɣlin Sidna Ɛisa deg wawal. 
					</seg>
					<seg id="b.MAT.22.16" type="verse">
						Ceggɛen-as kra seg inelmaden-nsen akk-d kra si terbaɛt n Hiṛudus, nnan-as : A Sidi, neẓra-k d bab n lḥeqq i telliḍ, tesselmadeḍ iberdan n Ṛebbi s tideț, ur tuggadeḍ ula d yiwen, ur txeddmeḍ ara lxilaf ger yemdanen.  
					</seg>
					<seg id="b.MAT.22.17" type="verse">
						Ini-yaɣ-d ihi d acu twalaḍ : d leḥlal neɣ d leḥṛam a nxelleṣ tabzert ( leɣṛama ) i ugellid Qayṣar (yestɛemṛen tamurt-nneɣ) ?  
					</seg>
					<seg id="b.MAT.22.18" type="verse">
						Meɛna Sidna Ɛisa yeẓran ayen i țxemmimen, yenna-yasen : Ay at sin wudmawen ! Acuɣeṛ tebɣam a yi-tjeṛbem ? 
					</seg>
					<seg id="b.MAT.22.19" type="verse">
						Seknet-iyi-d aṣurdi s wacu țxelliṣen tabzert ! FFkan-as-d aṣurdi n lfeṭṭa.  
					</seg>
					<seg id="b.MAT.22.20" type="verse">
						Dɣa isteqsa-ten : Udem akk-d tira yellan deg uṣuṛdi-agi, wi ten-ilan ?  
					</seg>
					<seg id="b.MAT.22.21" type="verse">
						Rran-as : N Qayṣer ! IImiren yenna-yasen : Erret ihi i Qayṣer ayen yellan n Qayṣer, terrem i Ṛebbi ayen yellan n Ṛebbi ! 
					</seg>
					<seg id="b.MAT.22.22" type="verse">
						Mi slan i imeslayen-agi, wehmen, dɣa ṛuḥen ǧǧan-t.  
					</seg>
					<seg id="b.MAT.22.23" type="verse">
						Ass-nni, isaduqiyen i gellan d imdanen ur nețțamen ara s ḥeggu n lmegtin, usan-d ɣer Sidna Ɛisa, steqsan-t, nnan-as :  
					</seg>
					<seg id="b.MAT.22.24" type="verse">
						A Sidi, Sidna Musa yenna-d : ma yella yemmut wergaz d amengur, ilaq gma-s ad yaɣ taǧǧalt-nni iwakken a d-isɛu yid-es dderya ara iweṛten gma-s-nni yemmuten.  
					</seg>
					<seg id="b.MAT.22.25" type="verse">
						Yuɣ lḥal llan ɣuṛ-nneɣ sebɛa watmaten, amezwaru izewǧen yemmut ur d-yeǧǧi dderya, dɣa gma-s yerra ( yuɣa ) tameṭṭut-nni. 
					</seg>
					<seg id="b.MAT.22.26" type="verse">
						Akkenni i tedṛa d wis sin, d wis tlata, armi d wis sebɛa.  
					</seg>
					<seg id="b.MAT.22.27" type="verse">
						Mi mmuten irkulli, temmut ula ț-țameṭṭut-nni ; 
					</seg>
					<seg id="b.MAT.22.28" type="verse">
						ass n ḥeggu n lmegtin anwa deg-sen ara ț-yesɛun ț-țameṭṭut-is imi i ț-uɣen di sebɛa yid-sen ?  
					</seg>
					<seg id="b.MAT.22.29" type="verse">
						Sidna Ɛisa yerra-yasen : Tɣelṭem ! Axaṭer ur tefhimem tira iqedsen, ur tessinem tazmert n Ṛebbi. 
					</seg>
					<seg id="b.MAT.22.30" type="verse">
						Ass n ḥeggu n lmegtin, irgazen ț-țilawin ur zeggjen ara, meɛna ad uɣalen am lmalayekkat deg igenni.  
					</seg>
					<seg id="b.MAT.22.31" type="verse">
						Ɣef wayen yeɛnan ḥeggu n lmegtin, ur teɣṛim ara acu i d-yenna Sidi Ṛebbi ? : 
					</seg>
					<seg id="b.MAT.22.32" type="verse">
						D nekk i d Illu n Ibṛahim, n Isḥaq, n Yeɛqub. Sidi Ṛebbi mačči d Ṛebbi n lmegtin, meɛna d Ṛebbi n wid yeddren.  
					</seg>
					<seg id="b.MAT.22.33" type="verse">
						Mi s-slan, lɣaci qqimen țweḥḥiden deg imeslayen-is !  
					</seg>
					<seg id="b.MAT.22.34" type="verse">
						Mi slan ifariziyen belli Sidna Ɛisa yeɣleb isaduqiyen deg wawal, nnejmaɛen wway gar-asen. 
					</seg>
					<seg id="b.MAT.22.35" type="verse">
						Yiwen seg-sen d lɛalem n ccariɛa, isteqsa-t iwakken a t-ijeṛṛeb :  
					</seg>
					<seg id="b.MAT.22.36" type="verse">
						A Sidi, anwa i d lameṛ ameqqran meṛṛa di ccariɛa ?  
					</seg>
					<seg id="b.MAT.22.37" type="verse">
						Sidna Ɛisa yerra-yas : -- Aț-țḥemleḍ Illu Sidi Ṛebbi-inek seg wul-ik, s teṛwiḥt-ik, s wayen yellan di tezmert-ik.  
					</seg>
					<seg id="b.MAT.22.38" type="verse">
						D wagi i d lameṛ yellan d amezwaru yerna d ameqqran akk di ccariɛa. 
					</seg>
					<seg id="b.MAT.22.39" type="verse">
						Atan wayeḍ yesɛan azal annect umezwaru-agi : Aț-țḥemleḍ lɣiṛ-ik am yiman-ik.  
					</seg>
					<seg id="b.MAT.22.40" type="verse">
						D sin lumuṛat-agi i d lsas n ccariɛa akk-d lenbiya.  
					</seg>
					<seg id="b.MAT.22.41" type="verse">
						Mi llan ifariziyen nnejmaɛen, Sidna Ɛisa isteqsa-ten yenna :  
					</seg>
					<seg id="b.MAT.22.42" type="verse">
						D acu ara d-tinim ɣef Lmasiḥ ? Ansi ara d-yekk, yeɛni anwi i d lejdud-is ? NNnan-as : D mmi-s n Sidna Dawed.  
					</seg>
					<seg id="b.MAT.22.43" type="verse">
						Sidna Ɛisa yenna-yasen : Amek ihi i s-isemma Dawed s tezmert n Ṛṛuḥ iqedsen « Sidi » mi genna :  
					</seg>
					<seg id="b.MAT.22.44" type="verse">
						Sidi Ṛebbi yenna i Ssid-iw : ṭṭef amkan ɣer tama-w tayeffust, alamma rriɣ iɛdawen-ik seddaw iḍaṛṛen-ik.  
					</seg>
					<seg id="b.MAT.22.45" type="verse">
						Ma yella ihi Dawed yessawel-as « Sidi » amek ara yili ihi d mmi-s ?  
					</seg>
					<seg id="b.MAT.22.46" type="verse">
						Yiwen deg-sen ur izmir a s-d yerr awal, seg wass-nni țțaggaden a t-steqsin.  
					</seg>
				</div>
				<div id="b.MAT.23" type="chapter">
					<seg id="b.MAT.23.1" type="verse">
						Imiren Sidna Ɛisa yenṭeq ɣer lɣaci d inelmaden-is yenna yasen :  
					</seg>
					<seg id="b.MAT.23.2" type="verse">
						Lɛulama d ifariziyen sselmaden ccariɛa n Musa. 
					</seg>
					<seg id="b.MAT.23.3" type="verse">
						Xedmet ayen akk ara wen-d-inin, meɛna ur xeddmet ara wayen xeddmen nutni, axaṭer ayen i d-qqaṛen ur t-xeddmen ara.  
					</seg>
					<seg id="b.MAT.23.4" type="verse">
						Țcuddun tiɛekkmin ẓẓayen țɛebbin-tent ɣef tuyat n yemdanen, ma d nutni țțagin a ten-ɛiwnen ula s yixef n iḍuḍan-nsen.  
					</seg>
					<seg id="b.MAT.23.5" type="verse">
						Ayen akk i xeddmen, xeddmen-t iwakken a ten-walin yemdanen, țɛelliqen tiḥerztin ț-țeɣṛisin ɣef yiman-nsen.  
					</seg>
					<seg id="b.MAT.23.6" type="verse">
						Ḥemmlen ad ṭṭfen imukan imezwura ama di tmeɣṛiwin ama di leǧwameɛ, ḥemmlen m'ara țsellimen fell-asen yemdanen di tejmuyaɛ akk-d leswaq ; 
					</seg>
					<seg id="b.MAT.23.7" type="verse">
						ḥemmlen daɣen m'ara sen-qqaṛen yemdanen : « a Sidi ».  
					</seg>
					<seg id="b.MAT.23.8" type="verse">
						Ma d kunwi ɣuṛ-wat a wen qqaṛen : « a Sidi » axaṭer d atmaten i tellam yerna yiwen kan i d Ssid-nwen.  
					</seg>
					<seg id="b.MAT.23.9" type="verse">
						Ur qqaṛet ula i yiwen di ddunit : « Baba » axaṭer anagar yiwen i d baba-wen, d Baba Ṛebbi yellan deg igenwan.  
					</seg>
					<seg id="b.MAT.23.10" type="verse">
						Ur qebblet ara aț-țețțusemmim : « imeqqranen » axaṭer anagar yiwen i d ameqqran : d Lmasiḥ !   
					</seg>
					<seg id="b.MAT.23.11" type="verse">
						Ameqqran deg-wen, d win iqeddcen fell-awen.  
					</seg>
					<seg id="b.MAT.23.12" type="verse">
						Kra n win issimɣuṛen iman-is a d-yers, ma d win issimẓiyen iman is ad ițwarfed !  
					</seg>
					<seg id="b.MAT.23.13" type="verse">
						A nnger-nwen ay ifariziyen d lɛulama n ccariɛa, ay at sin wudmawen ! AAxaṭer tmeddlem tiwwura n igenwan i yemdanen, ur tkeččmem kunwi, ur tețțaǧǧam ad kecmen wid yebɣan ! 
					</seg>
					<seg id="b.MAT.23.14" type="verse">
						A nnger-nwen ay ifariziyen d lɛulama n ccariɛa, ay at sin wudmawen ! Axaṭer tettețțem ayla n tuǧǧal, tesṭuqqutem awal di tẓallit-nwen iwakken a d-tesbegnem iman-nwen telham. Ɣef wayagi, lɛiqab i kkun-ițṛaǧun d ameqqran ! 
					</seg>
					<seg id="b.MAT.23.15" type="verse">
						A nnger-nwen ay ifariziyen d lɛulama n ccariɛa, ay at sin udmawen ! Tețnadim timura, tzeggrem lebḥuṛ iwakken a d-rebḥem ɣas ula d yiwen ɣer ddin i tettabaɛem; mi t-id-rnam ɣuṛ-wen, tețțaram-t d win yuklalen ǧahennama akteṛ-nwen !  
					</seg>
					<seg id="b.MAT.23.16" type="verse">
						A nnger-nwen ay iderɣalen iteṭṭfen afus i wiyaḍ ! Teqqaṛem : « Ma yella yeggul bunadem s lǧameɛ iqedsen, ɣas yeḥnet ulac fell-as ; ma d win ara yegallen s ddheb yellan di lǧameɛ, ur s-ilaq ara ad iḥnet, ilaq ad iṭṭef di limin-ines ! »  
					</seg>
					<seg id="b.MAT.23.17" type="verse">
						Ay imehbal, ay iderɣalen ! D acu i gesɛan azal, d ddheb neɣ d lǧameɛ i gețțarran ddheb-nni d imqeddes ? 
					</seg>
					<seg id="b.MAT.23.18" type="verse">
						Teqqaṛem daɣen : « Win ara yegallen s udekkan n iseflawen, ɣas iḥnet ulac fell-as, ma d win ara yegallen s iseflawen nni, ur s-ilaq ara ad iḥnet, ilaq ad iṭṭef di limin-ines.» 
					</seg>
					<seg id="b.MAT.23.19" type="verse">
						Ay iderɣalen ! Anwa i gesɛan azal, d iseflawen neɣ d udekkan-nni i gerran iseflawen d imqedsen ?  
					</seg>
					<seg id="b.MAT.23.20" type="verse">
						Win ara yegallen s udekkan n iseflawen, yeggul s udekkan-nni d wayen akk yersen fell-as. 
					</seg>
					<seg id="b.MAT.23.21" type="verse">
						Win ara yegallen daɣen s lǧameɛ, yeggul s lǧameɛ akk-d Win i gellan deg-s. 
					</seg>
					<seg id="b.MAT.23.22" type="verse">
						Win ara yegallen s igenwan, yeggul daɣen s igenwan akk-d Sidi Ṛebbi iḥekkmen deg-sen. 
					</seg>
					<seg id="b.MAT.23.23" type="verse">
						A nnger-nwen ay ifariziyen d lɛulama n ccariɛa, ay at sin udmawen ! tețțakem leɛcuṛ ɣef nneɛneɛ, abesbas d lkemmun, lameɛna tețțaǧǧam ɣer deffir lḥeqq, ṛṛeḥma d laman. DD annect-agi i gețṛaǧu deg-wen Sidi Ṛebbi aț-țezwirem deg-sen a ten-txedmem, mbla ma terram deg idis ayen nniḍen.  
					</seg>
					<seg id="b.MAT.23.24" type="verse">
						Ay iderɣalen iteṭṭfen afus i wiyaḍ ! Tețṣeffim tissit-nwen ɣef yizi, tesseblaɛem alɣem. 
					</seg>
					<seg id="b.MAT.23.25" type="verse">
						A nnger-wen ay ifariziyen d lɛulama n ccariɛa, ay at sin wudmawen ! Axaṭer tessizdigem taqbuct d uḍebsi s ufella kan, meɛna ɣer daxel-nsen ččuṛen ț-țukeṛdiwin d ṭṭmeɛ.  
					</seg>
					<seg id="b.MAT.23.26" type="verse">
						Ay afarizi aderɣal ! Ssizdeg uqbel daxel n teqbuct d uḍebsi, iwakken ula s ufella-nsen ad izdigen !  
					</seg>
					<seg id="b.MAT.23.27" type="verse">
						A nnger-nwen ay ifariziyen d lɛulama n ccariɛa, ay at sin udmawen ! TTețțemcabim ɣer iẓekwan isebɣen s lǧir ; s ufella cebḥen, ɣer daxel ččuṛen d iɣsan n lmegtin d rekku. 
					</seg>
					<seg id="b.MAT.23.28" type="verse">
						Akka ula d kunwi, tețbegginem-d iman-nwen telham ɣer yemdanen, lameɛna zdaxel teččuṛem d leɣruṛ d cceṛ. 
					</seg>
					<seg id="b.MAT.23.29" type="verse">
						A nnger-nwen ay ifariziyen d lɛulama n ccariɛa, ay at sin wudmawen ! Tbennum iẓekwan n lenbiya, tețcebbiḥem iẓekwan n wid iḍuɛen Sidi Ṛebbi, 
					</seg>
					<seg id="b.MAT.23.30" type="verse">
						teqqaṛem lemmer i nɛac di zzman n lejdud-nneɣ, tili ur neqbil ara a nțekki yid-sen deg ussizel n idammen n lenbiya.  
					</seg>
					<seg id="b.MAT.23.31" type="verse">
						S wakka tețcehhidem belli kunwi ț-țarwa n wid ineqqen lenbiya 
					</seg>
					<seg id="b.MAT.23.32" type="verse">
						yerna kunwi tețkemmilem ayen xedmen lejdud-nwen !  
					</seg>
					<seg id="b.MAT.23.33" type="verse">
						A ccetla n izerman ! Amek ara tmenɛem si lɛiqab n ǧahennama ? 
					</seg>
					<seg id="b.MAT.23.34" type="verse">
						Daymi ara wen-d-ceggɛeɣ lenbiya, imusnawen akk-d lɛulama. KKra seg-sen a ten-tenɣem, kra a ten-tsemmṛem ɣef wumidag, kra nniḍen a ten-tejlekḍem di leǧwameɛ nwen yerna a ten-tețqehhiṛem si temdint ɣer tayeḍ.  
					</seg>
					<seg id="b.MAT.23.35" type="verse">
						Ihi, idammen n iḥeqqiyen yuzzlen di lqaɛa, si Habil aḥeqqi mmi-s n Adem armi d Zakarya mmi-s n Birikya, i tenɣam ger lǧameɛ iqedsen d udekkan iseflawen, a d-uɣalen ɣer yiri-nwen.  
					</seg>
					<seg id="b.MAT.23.36" type="verse">
						A wen-d-iniɣ tideț : ayagi meṛṛa a d-yeɣli ɣef lǧil-agi !  
					</seg>
					<seg id="b.MAT.23.37" type="verse">
						A tamdint n Lquds ! A tamdint n Lquds ineqqen lenbiya, ireǧǧmen wid i m-d-ițuceggɛen s ɣuṛ Ṛebbi, acḥal n tikkal i bɣiɣ a d-jemɛeɣ arraw-im akken tjemmeɛ tyaziṭ ifṛax-is ddaw wafriwen-is, meɛna tegummaḍ ! 
					</seg>
					<seg id="b.MAT.23.38" type="verse">
						Ihi atan wexxam-im ad yexlu !  
					</seg>
					<seg id="b.MAT.23.39" type="verse">
						Axaṭer aql-i a wen-iniɣ : ur tețțuɣalem ara a yi-twalim, alamma d ass i deg ara d-tinim : Yețțubarek win i d-yusan s yisem n Sidi Ṛebbi !  
					</seg>
				</div>
				<div id="b.MAT.24" type="chapter">
					<seg id="b.MAT.24.1" type="verse">
						Mi d-iffeɣ si lǧameɛ iqedsen, Sidna Ɛisa iteddu ad iṛuḥ. Inelmaden-is qeṛṛben-d ɣuṛ-es, țwehhin-as iwakken ad yerr ddehn-is ɣer cbaḥa akk-d lebni n lǧameɛ iqedsen. 
					</seg>
					<seg id="b.MAT.24.2" type="verse">
						Meɛna Sidna Ɛisa yenna-yasen : Twalam annect-agi meṛṛa ? A wen-iniɣ tideț : ur d-yețɣimi wezṛu ɣef wayeḍ, kullec ad ihudd. 
					</seg>
					<seg id="b.MAT.24.3" type="verse">
						Yuli ɣer yiɣil n uzemmur iqqim weḥd-es, inelmaden-is usan-d a t-steqsin nnan-as : Melmi ara d-idṛu wayen i d tenniḍ, amek ara neɛqel ass ameqqran n tuɣalin-ik akk-d taggara n ddunit ?  
					</seg>
					<seg id="b.MAT.24.4" type="verse">
						Sidna Ɛisa yenna-yasen : Ɣuṛ-wat win ara wen-ikellxen ! 
					</seg>
					<seg id="b.MAT.24.5" type="verse">
						Axaṭer aṭas n yemdanen ara d-yasen s yisem-iw, a d-inin : «` D nekk i d Lmasiḥ ! » Yerna ad kellxen aṭas n lɣaci. 
					</seg>
					<seg id="b.MAT.24.6" type="verse">
						Aț-țeslem s ṭradat ț-țegrawliwin, meɛna ɣuṛ-wat a kkun-iffeɣ leɛqel. Ur țțaggadet ara, axaṭer ilaq a d-yedṛu wannect-a, meɛna mazal mačči d nnger n ddunit.  
					</seg>
					<seg id="b.MAT.24.7" type="verse">
						Agdud ad yennaɣ d wayeḍ, tagelda aț-țeẓdem ɣef tayeḍ, a d-yili laẓ d zzelzlat deg waṭas n imukan.  
					</seg>
					<seg id="b.MAT.24.8" type="verse">
						Ayagi akk ara yedṛun, ad yili am lqeṛḥ amezwaru n tmeṭṭut iṭṭfen addud.  
					</seg>
					<seg id="b.MAT.24.9" type="verse">
						Imiren a kkun-fken iwakken aț-țețțuɛetbem, a kkun-nɣen, leǧnas meṛṛa a kkun-keṛhen ɣef ddemma n yisem-iw.  
					</seg>
					<seg id="b.MAT.24.10" type="verse">
						Aṭas ara yeǧǧen liman-nsen, ad msekṛahen, ad țemyexdaɛen wway gar-asen.  
					</seg>
					<seg id="b.MAT.24.11" type="verse">
						A d-nnulfun lenbiya n lekdeb, ad ɣuṛṛen aṭas n lɣaci, 
					</seg>
					<seg id="b.MAT.24.12" type="verse">
						simmal ad yețzad lbaṭel, simmal lmaḥibba n waṭas n yemdanen aț-țenqes. 
					</seg>
					<seg id="b.MAT.24.13" type="verse">
						Ma d win ara yeṭṭfen di liman-is alamma ț-țaggara, ad ițțusellek.  
					</seg>
					<seg id="b.MAT.24.14" type="verse">
						Lexbaṛ-agi n lxiṛ ɣef tgelda n Sidi Ṛebbi, ad ițțubecceṛ di ddunit meṛṛa iwakken leǧnas ad slen yis. Imiren ara d-taweḍ taggara n ddunit.  
					</seg>
					<seg id="b.MAT.24.15" type="verse">
						M'ara twalim deg wemkan iqedsen win iwumi semman lmuṣiba issengaren i ɣef d-ihḍeṛ nnbi Danyel ; ( win ara yeɣṛen taktabt-agi n nnbi Danyel ad ifhem !)  
					</seg>
					<seg id="b.MAT.24.16" type="verse">
						Imiren, wid ara yilin di tmurt n Yahuda ilaq ad rewlen ɣer idurar, 
					</seg>
					<seg id="b.MAT.24.17" type="verse">
						win ara yilin s ufella n ssqef, ur ilaq ara ad ikcem ɣer wexxam iwakken a d-iddem lqecc-is, 
					</seg>
					<seg id="b.MAT.24.18" type="verse">
						win daɣen ara yilin di lexla, ur ilaq ara ad yuɣal ɣer deffir iwakken a d-iddem abeṛnus-is !  
					</seg>
					<seg id="b.MAT.24.19" type="verse">
						A tawaɣit n tilawin ara yilin s tadist akk-d țid ara yessuṭuḍen deg ussan-nni ! 
					</seg>
					<seg id="b.MAT.24.20" type="verse">
						Dɛut ɣer Ṛebbi iwakken tarewla agi-nwen ur d-tdeṛṛu ara di ccetwa neɣ deg wass n westeɛfu. 
					</seg>
					<seg id="b.MAT.24.21" type="verse">
						Axaṭer « ad yili yiwen n leɛtab ur d-nelli seg wasmi d-tebda ddunit ar ass-a yerna ur ițțuɣal ara a d-yili ! »  
					</seg>
					<seg id="b.MAT.24.22" type="verse">
						Lemmer ur issenqes ara Sidi Ṛebbi deg wussan-nni, tili yiwen ur imenneɛ, meɛna ɣef ddemma n wid yextaṛ ara yeṣṣenqes i wussan-agi.  
					</seg>
					<seg id="b.MAT.24.23" type="verse">
						Imiren ma yenna-yawen-d yiwen : Lmasiḥ atan dagi neɣ atan, dihin, ur țțamnet ara ! 
					</seg>
					<seg id="b.MAT.24.24" type="verse">
						Axaṭer a d-asen wid ara yerren iman-nsen d Lmasiḥ neɣ d lenbiya, ad xedmen lbeṛhanat d leɛǧayeb akk-d licaṛat iwakken ad kelxen ma zemren ula d wid yextaṛ Sidi Ṛebbi.  
					</seg>
					<seg id="b.MAT.24.25" type="verse">
						Atan nniɣ-awen-t-id ihi : 
					</seg>
					<seg id="b.MAT.24.26" type="verse">
						ma nnan-awen Lmasiḥ atan deg unezṛuf, ur țṛuḥut ara, neɣ ma nnan-awen walit, atan deg umkan-ihin yeffren, ur țțamnet ara. 
					</seg>
					<seg id="b.MAT.24.27" type="verse">
						Axaṭer asm'ara d-yas Mmi-s n bunadem, ad yili am tafat n lbeṛeq m'ara d-tfeǧǧeǧ si cceṛq alamma d lɣeṛb.  
					</seg>
					<seg id="b.MAT.24.28" type="verse">
						Anda yella umuṛḍus ( lǧifa ), dinna ara nnejmaɛen igudar.  
					</seg>
					<seg id="b.MAT.24.29" type="verse">
						M'ara ɛeddin wussan-nni n leɛtab,  iṭij ad inqes, aggur ur d-ițțak ara tiziri-ines, itran a d-ɣlin seg igenni,  tizmar n igenwan ad rgagint.  
					</seg>
					<seg id="b.MAT.24.30" type="verse">
						Imiren a d-iban Mmi-s n bunadem deg igenni, leɛṛac meṛṛa n ddunit ad meǧden, a d wwten deg idmaren-nsen m'ara walin Mmi-s n bunadem deg igenwan, yusa-d ɣef wusigna s tezmert akk-d lɛaḍima tameqqrant.   
					</seg>
					<seg id="b.MAT.24.31" type="verse">
						A d-iceggeɛ lmalayekkat-is ad berrḥent s ṣṣut n lbuq, a d snejmaɛent wid akk yextaṛ Sidi Ṛebbi, si yal amkan, seg ixef n ddunit ɣer wayeḍ.  
					</seg>
					<seg id="b.MAT.24.32" type="verse">
						Meyzet ɣef lemtel n tneqleț : mi lqaqit isegman-is, fsan wafriwen-is, teḥsam yewweḍ-d unebdu !  
					</seg>
					<seg id="b.MAT.24.33" type="verse">
						Ula d kunwi, m'ara twalim yewweḍ-ed wannect-agi meṛṛa, ḥṣut belli Mmi-s n bunadem ițeddu-d, atan ɣer tewwurt.  
					</seg>
					<seg id="b.MAT.24.34" type="verse">
						A wen-d-iniɣ tideț : lǧil-agi ur ițɛedday ara alamma ideṛṛu-d wannect agi meṛṛa. 
					</seg>
					<seg id="b.MAT.24.35" type="verse">
						Igenni d lqaɛa ad fnun, ma d imeslayen-iw ur fennun ara !  
					</seg>
					<seg id="b.MAT.24.36" type="verse">
						Meɛna ɣef wayen yeɛnan ass neɣ ssaɛa n wannect-agi meṛṛa, yiwen ur ten-issin, ama d lmalayekkat n igenwan, ama d Mmi-s n Ṛebbi, anagar Baba Ṛebbi i geẓran.  
					</seg>
					<seg id="b.MAT.24.37" type="verse">
						Am akken i tedṛa di zzman n nnbi Nuḥ, akken daɣen ara tedṛu di lweqt n Mmi-s n bunadem. 
					</seg>
					<seg id="b.MAT.24.38" type="verse">
						Axaṭer deg ussan-nni uqbel a d-neflen waman ɣef ddunit, imdanen llan tețțen, tessen, țemyezwaǧen, zeggjen i warraw-nsen, armi d ass i deg yekcem nnbi Nuḥ ɣer lbabuṛ.  
					</seg>
					<seg id="b.MAT.24.39" type="verse">
						Yiwen ur ifaq s wacemma armi d-ḥemlen waman i ten-yewwin, snegren-ten akk. AAkken ara tedṛu di lweqt n tuɣalin n Mmi-s n bunadem ! 
					</seg>
					<seg id="b.MAT.24.40" type="verse">
						Imiren, ger sin yergazen ara yilin deg iger, yiwen ad ițwarfed wayeḍ a d-iqqim. 
					</seg>
					<seg id="b.MAT.24.41" type="verse">
						Ger snat n tilawin yeẓẓaden s tsirt, yiwet aț-țețwarfed tayeḍ a d-teqqim !  
					</seg>
					<seg id="b.MAT.24.42" type="verse">
						Ɛasset ihi ur ɣefflet ara ! Axaṭer ur teẓrim ara lweqt i deg ara d-yas Ssid-nwen ! 
					</seg>
					<seg id="b.MAT.24.43" type="verse">
						Rret ddehn-nwen ɣer wayagi : lemmer yeẓri bab n wexxam lweqt i deg ara d-yas umakar, tili ad iɛiwez ur iggan ara, iwakken ur t-țțakren ara.  
					</seg>
					<seg id="b.MAT.24.44" type="verse">
						Daymi ula d kunwi heggit iman-nwen axaṭer di lweqt i ɣef ur tebnim ara, ara d-yas Mmi-s n bunadem.  
					</seg>
					<seg id="b.MAT.24.45" type="verse">
						Anwa i d aqeddac aɛeqli i ɣef ara yețkel bab n wexxam ? D win ara iwekkel ɣef wat wexxam-is meṛṛa, iwakken a sen-yefk lqut-nsen di lawan. 
					</seg>
					<seg id="b.MAT.24.46" type="verse">
						Amarezg n uqeddac-agi ara d-yaf bab n wexxam m'ara d-yaweḍ, yelha d ccɣel-nni.  
					</seg>
					<seg id="b.MAT.24.47" type="verse">
						A wen-iniɣ tideț : a t-yerr d lewkil ɣef wayla-s meṛṛa !  
					</seg>
					<seg id="b.MAT.24.48" type="verse">
						Meɛna ma yella axeddam-agi diri-t, ad yini deg ul-is : bab n wexxam iɛeṭṭel, mazal ur d-ițas ara ;  
					</seg>
					<seg id="b.MAT.24.49" type="verse">
						dɣa ad ibdu ad ikkat iqeddacen n wexxam-nni, ad iteț, ad itess nețța d isekṛanen. 
					</seg>
					<seg id="b.MAT.24.50" type="verse">
						Bab n wexxam a d-yas deg wass i ɣef ur ibni ara uqeddac-nni, di lawan ur yeẓri. 
					</seg>
					<seg id="b.MAT.24.51" type="verse">
						A t-iqecceɛ, a t-iɛaqeb akken țwaɛaqben at sin udmawen : imiren ara yilin imeṭṭawen d nndama tameqqrant.  
					</seg>
				</div>
				<div id="b.MAT.25" type="chapter">
					<seg id="b.MAT.25.1" type="verse">
						Daymi deg wussan-nni, tagelda n igenwan aț-țecbu ɣer ɛecṛa telmeẓyin i geddmen tiftilin-nsent iwakken ad ṛuḥent ad mmagrent isli. 
					</seg>
					<seg id="b.MAT.25.2" type="verse">
						Xemsa seg-sent ț-țuḥṛicin, xemsa nniḍen ț-țungifin.  
					</seg>
					<seg id="b.MAT.25.3" type="verse">
						Mi d-ddment tungifin-nni tiftilin nsent, ur d-wwint ara zzit yid-sent. 
					</seg>
					<seg id="b.MAT.25.4" type="verse">
						Ma ț-țuḥṛicin-nni, wwint-ed yid-sent tiqbucin n zzit.  
					</seg>
					<seg id="b.MAT.25.5" type="verse">
						Imi i gɛeṭṭel yesli, tilmeẓyin-nni nuddment dɣa ṭsent. 
					</seg>
					<seg id="b.MAT.25.6" type="verse">
						Di tlemmast n yiḍ, yiwet n taɣect tɛeggeḍ-ed : Ataya yesli iteddu-d, ffɣemt a t-temmagremt !  
					</seg>
					<seg id="b.MAT.25.7" type="verse">
						Imiren kan ukint-ed akk telmeẓyin-nni, heggant tiftilin-nsent. 
					</seg>
					<seg id="b.MAT.25.8" type="verse">
						Tungifin-nni nnant i tuḥṛicin : Fkemt-aɣ-d kra si zzit-nkunt, tiftilin-nneɣ qṛib ad xsint.  
					</seg>
					<seg id="b.MAT.25.9" type="verse">
						Tuḥṛicin rrant-asent : Ulamek, ur aɣ-d-tkeffu ara i nekkunti d kunemti, ṛuḥemt a d taɣemt i yiman-nkunt ɣer wid yeznuzun.  
					</seg>
					<seg id="b.MAT.25.10" type="verse">
						Mi ṛuḥent a d-aɣent, isli yewweḍ-ed, tuḥṛicin-nni iheggan iman-nsent kecment yid-es ɣer wexxam n tmeɣṛa, dɣa rran-d tawwurt.  
					</seg>
					<seg id="b.MAT.25.11" type="verse">
						Mi i d-wwḍent tungifin-nni, bdant țɛeggiḍent : A Sidi, a Sidi ldi-yaɣ-d tawwurt.  
					</seg>
					<seg id="b.MAT.25.12" type="verse">
						Meɛna nețța yerra-yasent-ed : A kunt-iniɣ tideț : ur kkunt ssineɣ ara !  
					</seg>
					<seg id="b.MAT.25.13" type="verse">
						Daymi a wen-iniɣ : Ɛasset, imi ur teẓrim ass, ur teẓrim lweqt.  
					</seg>
					<seg id="b.MAT.25.14" type="verse">
						Ass n tuɣalin n Mmi-s n bunadem ad yili daɣen am yiwen wergaz i gțeddun ad iṛuḥ ɣer lɣeṛba, yesnejmaɛ-ed iqeddacen-is, iwekkel iten ɣef wayen akk yesɛa.  
					</seg>
					<seg id="b.MAT.25.15" type="verse">
						Ifka i umezwaru xemsmeyya twiztin n ddheb, wi sin yefka-yas mitin, wis tlata yefka-yas meyya ; yefka i yal yiwen s wakken tella tezmert-is, dɣa iṛuḥ.  
					</seg>
					<seg id="b.MAT.25.16" type="verse">
						Imiren kan, aqeddac-nni iwumi yefka xemsmeyya twiztin, iṛuḥ yetjeṛ yis-sent, irbeḥ-ed xemsmeyya nniḍen.  
					</seg>
					<seg id="b.MAT.25.17" type="verse">
						Ula d win iwumi yefka mitin, ixdem akken, irbeḥ-ed mitin nniḍen.  
					</seg>
					<seg id="b.MAT.25.18" type="verse">
						Ma d win iwumi yefka meyya, iṛuḥ yeɣza di lqaɛa, yeffer tiwiztin-nni i s-d-ifka umɛellem-is.  
					</seg>
					<seg id="b.MAT.25.19" type="verse">
						Mi gɛedda lweqt, yuɣal-ed umɛellem-nni, isnejmaɛ-iten-id iwakken ad imḥasab yid-sen.  
					</seg>
					<seg id="b.MAT.25.20" type="verse">
						Win akken iwumi yefka xemsmeyya twiztin, yusa-d yewwi-d yid-es xemsmeyya twiztin nniḍen, yenna-yas : A Sidi tefkiḍ-iyi-d xemsmeyya twiztin n ddheb, a tent-ih xemsmeyya nniḍen i d-rebḥeɣ yis-sent.  
					</seg>
					<seg id="b.MAT.25.21" type="verse">
						Amɛellem-is yenna-yas : D ayen yelhan i txedmeḍ ay aqeddac unṣiḥ, imi deg-ek laman ɣef tɣawsiwin timecṭuḥin, sya d asawen a k-wekkleɣ ɣef timeqqranin ! Ili-k di lfeṛḥ yid-i !  
					</seg>
					<seg id="b.MAT.25.22" type="verse">
						Aqeddac-nni iwumi yefka mitin twiztin n ddheb, iqeṛṛeb-ed ula d nețța, yenna-yas : A Sidi tefkiḍ-iyi mitin twiztin n ddheb, a tent-ih mitin nniḍen i d-rebḥeɣ yis-sent.  
					</seg>
					<seg id="b.MAT.25.23" type="verse">
						Amɛellem-is yenna-yas : D ayen yelhan i txedmeḍ, ay aqeddac unṣiḥimi deg-k laman ɣef tɣawsiwin timecṭuḥin, sya d asawen a k-wekkleɣ ɣef timeqqranin ! Ili-k di lfeṛḥ yid-i !  
					</seg>
					<seg id="b.MAT.25.24" type="verse">
						Iwweḍ-ed win akken iwumi yefka meyya twiztin, yenna yas : A Sidi ẓriɣ-k d argaz iweɛṛen, tmeggreḍ anda ur tezriɛeḍ, tjemmɛeḍ seg wennar ayen ur tesrewteḍ , 
					</seg>
					<seg id="b.MAT.25.25" type="verse">
						dɣa uggadeɣ-k, daymi i ṛuḥeɣ ffreɣ deg wakal tiwiztin-nni i yi-tefkiḍ. Atan wayla-k, ddem-it !  
					</seg>
					<seg id="b.MAT.25.26" type="verse">
						Amɛellem-is yenna-yas : Ay aqeddac amcum, ameɛdaz ! Imi iyi-teẓriḍ meggreɣ-d anda ur zriɛeɣ, jemmɛeɣ-ed daɣen anda ur srewteɣ, 
					</seg>
					<seg id="b.MAT.25.27" type="verse">
						acuɣeṛ ihi ur tessekraḍ ara idrimin-iw iwakken m'ara d-uɣaleɣ a ten-id-erreɣ s lfayda.  
					</seg>
					<seg id="b.MAT.25.28" type="verse">
						Imiren amɛellem-nni yumeṛ i iqeddacen-is yenna-yasen : Kkset-as meyya-nni twiztin ternum-tent i win yesɛan ɛecṛa alef n twiztin ! 
					</seg>
					<seg id="b.MAT.25.29" type="verse">
						Axaṭer kra win yesɛan, a s-nernu ad yili di tawant, ma d win ur nesɛi ara, a s-nekkes ula d ayen yesɛa.  
					</seg>
					<seg id="b.MAT.25.30" type="verse">
						Ma d aqeddac-agi ur nemɛin, ḍeggṛet-eț ɣer ṭṭlam n beṛṛa anda ara yilin imeṭṭawen d nndama tameqqrant.  
					</seg>
					<seg id="b.MAT.25.31" type="verse">
						Asm'ara d-yas Mmi-s n bunadem di tmanegt-is nețța d lmalayekkat meṛṛa, ad iḥkem di lɛaḍima-s ;  
					</seg>
					<seg id="b.MAT.25.32" type="verse">
						leǧnas meṛṛa a d-nnejmaɛen zdat-es, a ten-ifṛeq am umeksa iɛeSlen ulli ɣef tɣeṭṭen. 
					</seg>
					<seg id="b.MAT.25.33" type="verse">
						Ad yerr ulli ɣer uyeffus-is, tiɣeṭṭen ɣer uzelmaḍ-is.  
					</seg>
					<seg id="b.MAT.25.34" type="verse">
						Imiren agellid ad yini i wid yellan ɣer uyeffus-is : Aset-ed a kunwi iburek Baba, aț-țweṛtem tagelda i wen-ițțuheggan seg wasmi i tebda ddunit.  
					</seg>
					<seg id="b.MAT.25.35" type="verse">
						Axaṭer lliɣ lluẓeɣ tefkam-iyi ččiɣ, ffudeɣ tefkam-iyi swiɣ, usiɣ-ed d abeṛṛani testeṛḥbem yis-i, 
					</seg>
					<seg id="b.MAT.25.36" type="verse">
						lliɣ d aɛeryan tesselsem-iyi, d amuḍin telham-d yid-i, lliɣ daɣen d ameḥbus tusam-d teẓram-iyi.  
					</seg>
					<seg id="b.MAT.25.37" type="verse">
						Imiren iḥeqqiyen a s-d-rren : A Sidi melmi i k-neẓra telluẓeḍ, nefka-yak teččiḍ ? Neɣ neẓra-k teffuḍeḍ nefka-yak teswiḍ ?  
					</seg>
					<seg id="b.MAT.25.38" type="verse">
						Melmi daɣen i d-tusiḍ d abeṛṛani nesṭeṛḥeb yis-ek, neɣ melmi i k-nwala d aɛeryan, nessels-ik ? 
					</seg>
					<seg id="b.MAT.25.39" type="verse">
						Melmi i k-neẓra d amuḍin neɣ di lḥebs nusa-d ɣuṛ-ek ?  
					</seg>
					<seg id="b.MAT.25.40" type="verse">
						Agellid a sen-d-yerr : A wen-iniɣ tideț, yal tikkelt i deg txedmem ayagi i yiwen seg imecṭuḥen-agi yellan d atmaten-iw, i nekk iwumi t-txedmem.   
					</seg>
					<seg id="b.MAT.25.41" type="verse">
						Imiren ad yini i wid yellan ɣer uẓelmaḍ-is : Beɛdet akkin fell-i a kunwi yețwaneɛlen, ṛuḥet ɣer tmes n dayem yețwaheggan i Cciṭan d wid i t- tebɛen. 
					</seg>
					<seg id="b.MAT.25.42" type="verse">
						Axaṭer lliɣ lluẓeɣ ur iyi tesseččem ara, ffudeɣ ur iyi-tefkim ara ad sweɣ,  
					</seg>
					<seg id="b.MAT.25.43" type="verse">
						usiɣ-ed d abeṛṛani ur tesṭerḥbem ara yis-i, lliɣ d aɛeryan ur iyi tesselsem ara, lliɣ daɣen d amuḍin, d ameḥbus, ur d-tusim ara aț-țesteqsim fell-i. 
					</seg>
					<seg id="b.MAT.25.44" type="verse">
						Imiren ula d nutni a s-d-rren : A Sidi, melmi i k-neẓra telluẓeḍ neɣ teffudeḍ d abeṛṛani neɣ d aɛeryan, d amuḍin neɣ d ameḥbus, ur d-nelhi ara yid-ek ?  
					</seg>
					<seg id="b.MAT.25.45" type="verse">
						Nețța a sen-d-yerr : A wen-iniɣ tideț : yal tikkelt i deg ur texdimem ara ayagi i yiwen seg imecṭuḥen-agi, i nekk iwumi ur t-texdimem ara.  
					</seg>
					<seg id="b.MAT.25.46" type="verse">
						Imiren widak-agi ad kecmen ɣer lɛiqab ur nfennu, ma d iḥeqqiyen ad kecmen ɣer tudert n dayem !  
					</seg>
				</div>
				<div id="b.MAT.26" type="chapter">
					<seg id="b.MAT.26.1" type="verse">
						Mi gfukk Sidna Ɛisa imeslayen-agi, yenna i inelmaden-is : -- 
					</seg>
					<seg id="b.MAT.26.2" type="verse">
						Mazal sin wussan i lɛid n Tuffɣa, Mmi-s n bunadem ad ițțuzenz iwakken ad ițuṣemmer ɣef wumidag.  
					</seg>
					<seg id="b.MAT.26.3" type="verse">
						Dɣa lmuqedmin imeqqranen akk-d imeqqranen n wegdud nnejmaɛen deg ufrag n Kayef, i gellan d lmuqeddem ameqqran.  
					</seg>
					<seg id="b.MAT.26.4" type="verse">
						Msefhamen ad ṭṭfen Sidna Ɛisa s tḥila iwakken a t-nɣen. 
					</seg>
					<seg id="b.MAT.26.5" type="verse">
						Meɛna nnan : « mačči deg ussan-agi n lɛid n Tuffɣa ara t-neḥbes, neɣ m'ulac ad yekker ccwal ger lɣaci .»  
					</seg>
					<seg id="b.MAT.26.6" type="verse">
						Mi gella Sidna Ɛisa di taddart n Bitanya, deg wexxam n Semɛun abeṛsi, 
					</seg>
					<seg id="b.MAT.26.7" type="verse">
						ațaya yiwet n tmeṭṭut tewwi-d tabuqalt yețwaxedmen s wedɣaɣ amellal, teččuṛ d leɛṭeṛ ɣlayen. Mi geqqim Sidna Ɛisa ɣer ṭṭabla, tameṭṭut-nni tusa-d tesmar leɛṭeṛ-nni ɣef wuqeṛṛuy-is.  
					</seg>
					<seg id="b.MAT.26.8" type="verse">
						Mi walan ayagi, inelmaden iɣaḍ-iten lḥal, nnan : Iwumi lexsaṛa-yagi ? 
					</seg>
					<seg id="b.MAT.26.9" type="verse">
						Lemmer nezzenz leɛṭeṛ-nni, tili yewwi-d ssuma tameqqrant ara nefṛeq i igellilen !  
					</seg>
					<seg id="b.MAT.26.10" type="verse">
						Sidna Ɛisa yeẓran wayen nnan wway-gar-asen, yenna-yasen :  Acuɣeṛ i tesḥeznem tameṭṭut agi ? D ayen yelhan i yi-texdem !  
					</seg>
					<seg id="b.MAT.26.11" type="verse">
						Axaṭer aț-țesɛum daymen igellilen yid-wen, meɛna nekk ur țțiliɣ ara daymen yid-wen. 
					</seg>
					<seg id="b.MAT.26.12" type="verse">
						Mi d-tesmar leɛṭeṛ-agi fell-i, d lǧețța-w i thegga i temḍelt-iw. 
					</seg>
					<seg id="b.MAT.26.13" type="verse">
						A wen-iniɣ tideț : di yal amkan n ddunit i deg ara ițțubecceṛ lexbaṛ n lxiṛ, a d țmektayen tameṭṭut-agi d wayen texdem.  
					</seg>
					<seg id="b.MAT.26.14" type="verse">
						Imiren Yudas n Qeṛyut, yiwen si tnac-nni inelmaden n Sidna Ɛisa, iṛuḥ ɣer lmuqedmin imeqqranen, 
					</seg>
					<seg id="b.MAT.26.15" type="verse">
						yenna yasen : Ma wwiɣ-kkun ɣuṛ-es a t-id teṭṭfem, d acu ara yi-tefkem ? FFkan-as tlatin iṣurdiyen n lfeṭṭa. 
					</seg>
					<seg id="b.MAT.26.16" type="verse">
						Seg imiren, Yudas yețɛassa tagniț i deg ara yizmir ad izzenz Sidna Ɛisa.  
					</seg>
					<seg id="b.MAT.26.17" type="verse">
						Ass amezwaru n lɛid n weɣṛum mbla iɣes n temtunt , inelmaden usan-d ɣer Sidna Ɛisa nnan-as : A Sidi, anda tebɣiḍ a k-nheggi imensi n lɛid n Izimer n leslak ?  
					</seg>
					<seg id="b.MAT.26.18" type="verse">
						Yerra-yasen : Ṛuḥet ɣer temdint, ɣer leflani, init-as : yenna-yak Ssid-nneɣ, lweqt-iw yewweḍ-ed, deg uxxam-ik ara sɛeddiɣ lɛid n Izimer n leslak nekk d inelmaden-iw.  
					</seg>
					<seg id="b.MAT.26.19" type="verse">
						Inelmaden-nni xedmen ayen i sen-yenna Sidna Ɛisa, heggan imensi n lɛid n Izimer n leslak.  
					</seg>
					<seg id="b.MAT.26.20" type="verse">
						Mi d-teɣli tmeddit, Sidna Ɛisa yeqqim ad yečč nețța d inelmaden-is. 
					</seg>
					<seg id="b.MAT.26.21" type="verse">
						Mi llan tețțen yenna-yasen : A wen-iniɣ tideț : yiwen seg-wen ad iyi-izzenz.  
					</seg>
					<seg id="b.MAT.26.22" type="verse">
						Mi d-yenna ayagi, ikcem-iten akk leḥzen d ameqqran, bdan qqaṛen as yiwen yiwen : Neɣ mačči d nekk a Sidi ?  
					</seg>
					<seg id="b.MAT.26.23" type="verse">
						Yerra-yasen : Win igren afus-is yid-i deg uḍebsi, d nețța ara yi-izzenzen. 
					</seg>
					<seg id="b.MAT.26.24" type="verse">
						Ad yedṛu d Mmi-s n bunadem akken yura fell-as ; mmeɛna a nnger n win ara t-izzenzen, lemmer ur d-ilul ara axiṛ-is.  
					</seg>
					<seg id="b.MAT.26.25" type="verse">
						Yudas ara t-ixedɛen yenṭeq yenna-yas :  Eɛni d nekk a Sidi ? SSidna Ɛisa yerra-yas : Atan tenniḍ-t-id !  
					</seg>
					<seg id="b.MAT.26.26" type="verse">
						Mi llan tețțen, Sidna Ɛisa yeddem-d aɣṛum, iḥmed Ṛebbi, icekkeṛ-it, dɣa yebḍa-t, ifṛeq-it i inelmaden-is, yenna-yasen : Eččet aɣṛum-agi : d lǧețța-w.  
					</seg>
					<seg id="b.MAT.26.27" type="verse">
						Iddem-ed daɣen taqbuct, iḥmed Ṛebbi, icekkeṛ-it, yefka-yasen-ț, yenna-yasen : Swet akk si teqbuct-agi, 
					</seg>
					<seg id="b.MAT.26.28" type="verse">
						axaṭer ayagi d idammen-iw, d idammen n lemɛahda ara yazzlen ɣef yizumal n lɣaci ɣef ddemma n leɛfu n ddnubat-nsen.  
					</seg>
					<seg id="b.MAT.26.29" type="verse">
						A wen-d-iniɣ : ur țțuɣaleɣ ara ad sweɣ seg waman-agi n tẓurin alamma d ass i deg ara ten-sweɣ d ijdiden yid-wen, di tgelda n Baba Ṛebbi.  
					</seg>
					<seg id="b.MAT.26.30" type="verse">
						Mi ḥemden Sidi Ṛebbi s ccnawi d isefra, ṛuḥen ulin ɣer yiɣil n uzemmur, 
					</seg>
					<seg id="b.MAT.26.31" type="verse">
						dinna Sidna Ɛisa yenna-yasen : Iḍ-agi ad a wen-iliɣ akk d sebba n tuccḍa, axaṭer yura di tira iqedsen  ad wwteɣ ameksa, ulli n tqeḍɛit-is  ad rewlent ɣer yal tama .   
					</seg>
					<seg id="b.MAT.26.32" type="verse">
						Meɛna m'ara d-ḥyuɣ si ger lmegtin, ad iyi-tafem zwareɣ ɣer tmurt n Jlili.  
					</seg>
					<seg id="b.MAT.26.33" type="verse">
						Buṭrus yenṭeq, yenna : Ɣas a sen-tiliḍ d sebba n tuccḍa i wiyaḍ akk, nekk d lmuḥal ad ccḍeɣ.  
					</seg>
					<seg id="b.MAT.26.34" type="verse">
						Sidna Ɛisa yenna-yas : A k-iniɣ tideț : deg iḍ-agi uqbel ad iskkuɛ uyaziḍ, ad iyi-tnekṛeḍ tlata iberdan.  
					</seg>
					<seg id="b.MAT.26.35" type="verse">
						Buṭrus yerra-yas : Ɣas lukan d lmut ara mmteɣ yid-ek, d lmuḥal a k-nekkṛeɣ ! UUla d inelmaden nniḍen, nnan-as am nețța.  
					</seg>
					<seg id="b.MAT.26.36" type="verse">
						Imiren Sidna Ɛisa iṛuḥ yid-sen ɣer yiwen wemkan ițțusemman Jitsimani, yenna i inelmaden-is :  Qqimet dagi, nekk ad ṛuḥeɣ ad dɛuɣ ɣer Sidi Ṛebbi.  
					</seg>
					<seg id="b.MAT.26.37" type="verse">
						Yewwi yid-es Buṭrus akk-d sin warraw-nni n Zabadi ; yebda ikcem-it leḥzen d leɣben d ameqqran. 
					</seg>
					<seg id="b.MAT.26.38" type="verse">
						Dɣa yenna-yasen : Ḥusseɣ s leḥzen n lmut, qqimet dagi, ɛiwzet yid-i !  
					</seg>
					<seg id="b.MAT.26.39" type="verse">
						Iṛuḥ yeɣli ɣef wudem, ibda yețẓalla yeqqaṛ : A Baba Ṛebbi, ma yella wamek , ssebɛed fell-i leɛtab-agi ! Meɛna akken tebɣiḍ keččini, mačči akken bɣiɣ nekkini.  
					</seg>
					<seg id="b.MAT.26.40" type="verse">
						Yuɣal-ed ɣer inelmaden-is, yufa-ten-id ṭṭsen, yenna i Buṭrus : Ur tezmirem ara aț-țɛiwzem yid-i ula d yiwet n ssaɛa ? 
					</seg>
					<seg id="b.MAT.26.41" type="verse">
						Ɛiwzet, ẓallet, iwakken ur tɣellim ara deg ujeṛṛeb ! Axaṭer ṛṛuḥ n wemdan yeǧhed ma d lǧețța ur tezmir ara !  
					</seg>
					<seg id="b.MAT.26.42" type="verse">
						Ibɛed akkin tikkelt tis snat iwakken ad iẓẓal, yenna : A Baba, ma yella ulamek ara tesbeɛdeḍ fell-i leɛtab-agi , ma ilaq ad iyi-d-yaweḍ ! Ad yedṛu lebɣi-k !  
					</seg>
					<seg id="b.MAT.26.43" type="verse">
						Mi d-yuɣal, yufa-ten-id daɣen ṭṭsen, iɣleb-iten nuddam. 
					</seg>
					<seg id="b.MAT.26.44" type="verse">
						Yeǧǧa-ten, issebɛed iman-is daɣen fell-asen, yedɛa tikkelt tis tlata am tikkelt-nni tamezwarut.  
					</seg>
					<seg id="b.MAT.26.45" type="verse">
						Mi d-yuɣal ɣer inelmaden-is, yufa-ten-id mazal-iten ṭṭsen ; yenna yasen : Lweqt i deg ara yețwasellem Mmi-s n bunadem ɣer ifassen n yemcumen iwweḍ-ed, kunwi mazal ikkun teṭṭsem ?  
					</seg>
					<seg id="b.MAT.26.46" type="verse">
						Dɣa yenna-yasen : Ekkret fell-awen, ataya iteddu-d win i yi-izzenzen !  
					</seg>
					<seg id="b.MAT.26.47" type="verse">
						Mazal-it ițmeslay mi d-iwweḍ Yudas yellan d yiwen si tnac-nni inelmaden. Ddan-d yid-es aṭas n lɣaci s iɛekkzan d ijenwiyen, ceggɛen ten-id imeqqranen n lmuqedmin akk-d imeqqranen n wegdud. 
					</seg>
					<seg id="b.MAT.26.48" type="verse">
						Win akken i t-izzenzen, imsefham yid-sen, yenna-yasen : Win i ɣef ara selmeɣ, d win ara teṭṭfem !  
					</seg>
					<seg id="b.MAT.26.49" type="verse">
						Imiren, iqeṛṛeb ɣer Sidna Ɛisa yenna-yas : Sslam fell-ak a Sidi ! DDɣa isellem fell-as. 
					</seg>
					<seg id="b.MAT.26.50" type="verse">
						Sidna Ɛisa yenna-yas : Ay amdakkel , ayen ɣef i d-tusiḍ a t-txedmeḍ, xdem-it ! DDɣa lɣaci-nni qeṛṛben ɣer Sidna Ɛisa ṭṭfen-t. 
					</seg>
					<seg id="b.MAT.26.51" type="verse">
						Yiwen seg wid yeddan d Sidna Ɛisa ijbed-ed ajenwi-ines, yewwet aqeddac n lmuqeddem ameqqran, igzem-as-d ameẓẓuɣ-is. 
					</seg>
					<seg id="b.MAT.26.52" type="verse">
						Sidna Ɛisa yenṭeq yenna-yas : Err ajenwi-inek ɣer wemkan-is, axaṭer kra win ara irefden ajenwi, ad immet s ujenwi ! 
					</seg>
					<seg id="b.MAT.26.53" type="verse">
						Eɛni tɣileḍ ur zmireɣ ara ad ssutreɣ i Baba ad iyi-d-iceggeɛ luluf n lmalayekkat ? 
					</seg>
					<seg id="b.MAT.26.54" type="verse">
						Amek ihi ara țwakemlent tira iqedsen i d-ixebbṛen belli ilaq a d-yedṛu wayagi meṛṛa ?  
					</seg>
					<seg id="b.MAT.26.55" type="verse">
						Imiren Sidna Ɛisa yenna i lɣaci : Kull ass țțiliɣ yid-wen di lǧameɛ sselmadeɣ, ur iyi-teṭṭifem ara, ass-agi tusam-d ɣuṛ-i s iɛekkzan d ijenwiyen am akken d bu tmegṛaḍ i lliɣ ! 
					</seg>
					<seg id="b.MAT.26.56" type="verse">
						Meɛna annect-agi meṛṛa yedṛa-d iwakken ad țwakemlent tira n lenbiya. IImiren, inelmaden meṛṛa ǧǧan-t, yal yiwen ɣer wanda yerwel.  
					</seg>
					<seg id="b.MAT.26.57" type="verse">
						Wid yeṭṭfen Sidna Ɛisa wwin-t ɣer Kayef, ameqqran n lmuqedmin, anda i nnejmaɛen lɛulama n ccariɛa d imeqqranen n wegdud.  
					</seg>
					<seg id="b.MAT.26.58" type="verse">
						Buṭrus iḍfeṛ-it, ikcem ɣer wefrag n lmuqeddem ameqqran, yeqqim akk-d iɛessasen n lǧameɛ iwakken ad iẓer amek ara tefru temsalt. 
					</seg>
					<seg id="b.MAT.26.59" type="verse">
						Imiren lmuqedmin imeqqranen akk-d usqamu n imeqqranen n ccariɛa, țnadin inigan ara icehden fell-as s ẓẓuṛ, iwakken ad ḥekmen fell-as s lmut, 
					</seg>
					<seg id="b.MAT.26.60" type="verse">
						meɛna ur s-d-ufin ara sebba, ɣas akken aṭas i d-icehden fell-as.   
					</seg>
					<seg id="b.MAT.26.61" type="verse">
						A ten-aya sin yergazen qeṛṛben d nnan : D wagi i d-yennan : « zemreɣ ad huddeɣ lǧameɛ iqedsen n Sidi Ṛebbi, a s-ɛiwdeɣ lebni di tlata wussan.»   
					</seg>
					<seg id="b.MAT.26.62" type="verse">
						Ameqqran n lmuqedmin ikker, yenna-yas : Ulac ayen ara d-terreḍ ɣef wayen akka i d-ccetkan fell-ak ?  
					</seg>
					<seg id="b.MAT.26.63" type="verse">
						Sidna Ɛisa yessusem. Dɣa ameqqran n lmuqedmin yenna-yas :  Wekkleɣ-ak Sidi Ṛebbi yeddren, m'ur aɣ-d-tenniḍ ma d kečč i d Lmasiḥ, Mmi-s n Sidi Ṛebbi !  
					</seg>
					<seg id="b.MAT.26.64" type="verse">
						Sidna Ɛisa yerra-yas :  Tenniḍ-t-id ! Yerna a wen-iniɣ, ssya d asawen : Mmi-s n bunadem aa d iḥkem ɣɣ er uyeffus n Bab n tezmert, a t-twalim iteddu-d ɣef wusigna seg yigenni.   
					</seg>
					<seg id="b.MAT.26.65" type="verse">
						Imiren ameqqran n lmuqedmin icerreg aqenduṛ-is yenna : Ikfeṛ ! Iwumi neḥwaǧ inigan tura ? Teslam akk d acu i d-yenna ! D acu tennam ?  
					</seg>
					<seg id="b.MAT.26.66" type="verse">
						Rran-as-d : Yuklal lmut !  
					</seg>
					<seg id="b.MAT.26.67" type="verse">
						Dɣa bdan ssusufen-t, țțaken-as tiyitiwin d ibeqqayen, 
					</seg>
					<seg id="b.MAT.26.68" type="verse">
						qqaṛen-as : Eɛqel a Lmasiḥ, ini-yaɣ-d anwa i k-iwwten !  
					</seg>
					<seg id="b.MAT.26.69" type="verse">
						Buṭrus yella yeqqim deg ufrag, tqeṛṛeb-ed ɣuṛ-es yiwet n tqeddact tenna-yas : Ula d kečč telliḍ d Ɛisa ajlili !  
					</seg>
					<seg id="b.MAT.26.70" type="verse">
						Meɛna yenkeṛ zdat-sen meṛṛa yenna-yas : Ur ẓriɣ ara d acu tebɣiḍ a d tiniḍ !  
					</seg>
					<seg id="b.MAT.26.71" type="verse">
						Akken ițeddu ɣer tewwurt, twala-t tqeddact nniḍen, tenna i wid akk yellan dinna : Wagi yella akk-d Ɛisa anaṣari !  
					</seg>
					<seg id="b.MAT.26.72" type="verse">
						Inkeṛ daɣen s limin : Qqaṛeɣ-awen ur ssineɣ ara argaz-agi !  
					</seg>
					<seg id="b.MAT.26.73" type="verse">
						Taswiɛt kan, wid yellan dinna qeṛṛben daɣen ɣer Buṭrus nnan-as : Mbla ccekk, kečč telliḍ seg-sen, tameslayt-ik tbeggen-ed belli d ajlili i telliḍ !  
					</seg>
					<seg id="b.MAT.26.74" type="verse">
						Ibda yețgalla irennu : Di leɛmeṛ ur ssineɣ argaz-agi ! IImiren kan yeskkuɛ uyaziḍ. 
					</seg>
					<seg id="b.MAT.26.75" type="verse">
						Dɣa Buṭrus immekta-d imeslayen-nni i s-d-yenna Sidna Ɛisa : uqbel ad iskkuɛ uyaziḍ, ad iyi-tnekṛeḍ tlata n tikkal . Yeffeɣ ɣer beṛṛa s nndama tameqqrant, iṭṭerḍeq d imeṭṭawen.  
					</seg>
				</div>
				<div id="b.MAT.27" type="chapter">
					<seg id="b.MAT.27.1" type="verse">
						Taṣebḥit, nnejmaɛen-d akk imeqqranen n lmuqedmin akk-d imeqqranen n wegdud, mcawaṛen iwakken ad nɣen Sidna Ɛisa. 
					</seg>
					<seg id="b.MAT.27.2" type="verse">
						Dɣa urzen-t, wwin-t i Bilaṭus, yellan d lḥakem n Ṛuman yesteɛemṛen tamurt.  
					</seg>
					<seg id="b.MAT.27.3" type="verse">
						Mi gwala ḥekmen ɣef Sidna Ɛisa, Yudas-nni i t-ixedɛen yendem. DDi nndama-nni-ines tameqqrant, iṛuḥ ɣer imeqqranen n lmuqedmin d imeqqranen n wegdud, yerra-yasen tlatin-nni twiztin n lfeṭṭa, dɣa 
					</seg>
					<seg id="b.MAT.27.4" type="verse">
						yenna yasen : Denbeɣ, nekk i wen-d-izzenzen amdan aḥeqqi. RRran-as-d : Ur aɣ-d-tewqiɛ ara lmeɛna, wagi d ccɣel-ik.  
					</seg>
					<seg id="b.MAT.27.5" type="verse">
						Yudas iḍeggeṛ tiwiztin-nni di lǧameɛ iqedsen, imiren iṛuḥ iɛelleq iman-is. 
					</seg>
					<seg id="b.MAT.27.6" type="verse">
						Imeqqranen n lmuqedmin leqḍen-d tiwiztin-nni n lfeṭṭa, nnan : Ur yeḥlil ara a tent-nerr ɣer usenduq n lǧameɛ iqedsen, imi d lexlaṣ n temgeṛt.  
					</seg>
					<seg id="b.MAT.27.7" type="verse">
						Mi mcawaṛen d acu ara xedmen s twiztin-nni, msefhamen iwakken ad aɣen iger n yiwen wergaz ixeddmen afexxaṛ, iwakken a t-erren ț-țimeqbeṛt i ibeṛṛaniyen.  
					</seg>
					<seg id="b.MAT.27.8" type="verse">
						Daymi iger-agi ițțusemma ar ass-a : « Iger n idammen ». 
					</seg>
					<seg id="b.MAT.27.9" type="verse">
						S wakka i gedṛa wayen i d-yenna nnbi Irmiya : Ddmen-d tlatin n twiztin n lfeṭṭa, d wagi i d azal i s-fkan warraw n wat Isṛail ;   
					</seg>
					<seg id="b.MAT.27.10" type="verse">
						uɣen-d yis iger ɣer win ixeddmen afexxaṛ, akken i yi-d-yumeṛ Sidi Ṛebbi.  
					</seg>
					<seg id="b.MAT.27.11" type="verse">
						Sidna Ɛisa ibedd zdat lḥakem Bilaṭus. Yesteqsa-t lḥakem-nni yenna-yas : D kečč i d agellid n wat Isṛail ? SSidna Ɛisa yerra-yas : Tenniḍ-t-id !   
					</seg>
					<seg id="b.MAT.27.12" type="verse">
						Lmuqedmin imeqqranen akk-d imeqqranen n wegdud sseḍlamen deg-s, ma d nețța ur sen-d-yerri ula d acemma. 
					</seg>
					<seg id="b.MAT.27.13" type="verse">
						Bilaṭus yenna i Sidna Ɛisa : Eɛni ur tesliḍ ara ayen akk ɣef i d-țcetkin fell-ak ?  
					</seg>
					<seg id="b.MAT.27.14" type="verse">
						Sidna Ɛisa yessusem, ur as-d yerri ula d yiwen wawal, ayagi d ayen iswehmen lḥakem. 
					</seg>
					<seg id="b.MAT.27.15" type="verse">
						Lḥakem yennum di mkul lɛid n Tuffɣa ițserriḥ-ed i yiwen umeḥbus i gextaṛ lɣaci. 
					</seg>
					<seg id="b.MAT.27.16" type="verse">
						Yella yakan yiwen umeḥbus mechuṛen, ițțusemman Barabas. 
					</seg>
					<seg id="b.MAT.27.17" type="verse">
						Mi d-nnejmaɛen akk lɣaci, Bilaṭus isteqsa-ten : Anwa i tebɣam a s-d-serrḥeɣ : i Barabas neɣ i Ɛisa ițțusemman Lmasiḥ ?  
					</seg>
					<seg id="b.MAT.27.18" type="verse">
						Axaṭer yeẓra s tismin i s-d-wwin Ɛisa. 
					</seg>
					<seg id="b.MAT.27.19" type="verse">
						Mi gella Bilaṭus ițcaṛaɛ, tceggeɛ-as-d tmeṭṭut-is, tenna-yas-d : Ur ssekcam ara iman-ik di temsalt n uḥeqqi-agi, axaṭer ass-agi targit urgaɣ fell-as terwi-yi.  
					</seg>
					<seg id="b.MAT.27.20" type="verse">
						Imeqqranen n lmuqedmin akk-d imeqqranen n wegdud sḥeṛcen-d lɣaci iwakken ad ssutren a d-serrḥen i Barabas, ad nɣen Sidna Ɛisa. 
					</seg>
					<seg id="b.MAT.27.21" type="verse">
						Lḥakem yenna-yasen : Anwa ger sin-agi iwumi tebɣam ad serrḥeɣ ? RRran-as : I Barabas ! Serreḥ-ed i Barabas !  
					</seg>
					<seg id="b.MAT.27.22" type="verse">
						Bilaṭus yenna-yasen : D acu ara xedmeɣ ihi i Ɛisa ițțusemman Lmasiḥ ? RRran-as-d akk : Ad ițțusemmeṛ ɣef wumidag !  
					</seg>
					<seg id="b.MAT.27.23" type="verse">
						Lḥakem yenna : D acu i gexdem n diri ? RRnan țɛeggiḍen : Semmeṛ-it ɣef wumidag !  
					</seg>
					<seg id="b.MAT.27.24" type="verse">
						Mi gwala lɣaci ugin a s-d ḥessen, yerna ccwal simmal yețțimɣuṛ, Bilaṭus yeddem-ed aman, issared ifassen-is zdat lɣaci, yenna : Nekk ur țekkiɣ ara di tazzla n idammen n uḥeqqi-agi, wagi d ccɣel-nwen.  
					</seg>
					<seg id="b.MAT.27.25" type="verse">
						Lɣaci meṛṛa nnan-as : Tazzla n idammen-is a d-tuɣal ɣef yirawen-nneɣ d yirawen n warraw-nneɣ.  
					</seg>
					<seg id="b.MAT.27.26" type="verse">
						Imiren Bilaṭus iserreḥ-ed i Barabas, jelkḍen Sidna Ɛisa, dɣa yefka lameṛ a t-semmṛen ɣef wumidag.  
					</seg>
					<seg id="b.MAT.27.27" type="verse">
						Iɛsekṛiyen n lḥakem ssufɣen Sidna Ɛisa ɣer ufrag, snejmaɛen-d akk iɛsekṛiyen nniḍen, zzin-as.  
					</seg>
					<seg id="b.MAT.27.28" type="verse">
						Imiren kksen-as llebsa-s, sselsen as abeṛnus azeggaɣ. 
					</seg>
					<seg id="b.MAT.27.29" type="verse">
						Zḍan taɛeṣṣabt s isennanen, ssersen-as-ț ɣef wuqeṛṛuy is, fkan-as aɣanim ɣer ufus-is ayeffus. Bdan kennun zdat-es, stehzayen fell-as, qqaṛen-as : Sslam fell-ak ay agellid n wat Isṛail !  
					</seg>
					<seg id="b.MAT.27.30" type="verse">
						Ssusufen-t, kkaten-t s uɣanim ɣer uqeṛṛuy. 
					</seg>
					<seg id="b.MAT.27.31" type="verse">
						Mi ɛyan deg ustehzi fell-as, kksen-as abeṛnus-nni, rran-as llebsa-s, wwin-t a t-semmṛen ɣef wumidag.  
					</seg>
					<seg id="b.MAT.27.32" type="verse">
						Mi d-ffɣen, mlalen-d yiwen wergaz n tmurt n Qiṛwan, isem-is semɛun, ḥettmen fell-as ad ibbib amidag n Sidna Ɛisa.  
					</seg>
					<seg id="b.MAT.27.33" type="verse">
						Mi wwḍen ɣer yiwen wemkan ițțusemman Gulguṭa, yeɛni « amkan n uxecxuc », 
					</seg>
					<seg id="b.MAT.27.34" type="verse">
						fkan-as ad isew ccṛab i deg yexleḍ yiwen uɛeqqaṛ aṛzagan. Iɛreḍ-it, yugi a t-isew.  
					</seg>
					<seg id="b.MAT.27.35" type="verse">
						Mi t-semmṛen ɣef wumidag, gren tasɣaṛt iwakken ad feṛqen llebsa-ines, s wakka, yedṛa-d wayen yuran di tira iqedsen : feṛqen llebsa-w, gren tasɣart ɣef wuqenduṛ-iw.  
					</seg>
					<seg id="b.MAT.27.36" type="verse">
						Imiren qqimen a t-ɛassen, 
					</seg>
					<seg id="b.MAT.27.37" type="verse">
						ɛelqen sennig uqeṛṛuy-is talwiḥt i ɣef uran sebba n lmut-is : Wagi d Ɛisa, agellid n wat Isṛail  
					</seg>
					<seg id="b.MAT.27.38" type="verse">
						Țwasemmṛen yid-es sin imcumen, yiwen ɣer uyeffus-is wayeḍ ɣer uẓelmaḍ-is.  
					</seg>
					<seg id="b.MAT.27.39" type="verse">
						Imsebriden țhuzzun iqeṛṛay-nsen reggmen-t, 
					</seg>
					<seg id="b.MAT.27.40" type="verse">
						qqaṛen-as : A win ițhuddun lǧameɛ iqedsen ibennu-t di tlata wussan, sellek iman-ik ma d Mmi-s n Ṛebbi i telliḍ, ers-ed seg umidag-nni.  
					</seg>
					<seg id="b.MAT.27.41" type="verse">
						Imeqqranen n lmuqedmin, lɛulama n ccariɛa akk-d imeqqranen n wegdud, stehzayen fell-as ula d nutni, qqaṛen :   
					</seg>
					<seg id="b.MAT.27.42" type="verse">
						Isellek wiyaḍ ur yezmir ad isellek iman-is ! Ma d agellid n wat Isṛail i gella, a d-yers ihi seg umidag iwakken a namen yis.  
					</seg>
					<seg id="b.MAT.27.43" type="verse">
						Yețkel ɣef Ṛebbi, a t-isellek ihi Ṛebbi ma iḥemmel-it aaxaṭer yenna-d : « Nekk d Mmi-s n Ṛebbi.»  
					</seg>
					<seg id="b.MAT.27.44" type="verse">
						Ula d imcumen-nni ițțusemmṛen yid-es, regmen-t am wiyaḍ.  
					</seg>
					<seg id="b.MAT.27.45" type="verse">
						Deg uzzal si tnac armi d țlata n tmeddit, yeɣli-d ṭṭlam ɣef ddunit meṛṛa. 
					</seg>
					<seg id="b.MAT.27.46" type="verse">
						Ɣef leǧwahi n țlata, Sidna Ɛisa iɛeggeḍ s tɛibṛanit, yenna :  Ilya, Ilya, lama sabaqtani ? Yeɛni : Illu-iw, Illu-iw, acuɣeṛ i yi-teǧǧiḍ ?  
					</seg>
					<seg id="b.MAT.27.47" type="verse">
						Kra seg wid iḥedṛen dinna slan d acu i genna, qqaṛen : Issawal i nnbi Ilyas !  
					</seg>
					<seg id="b.MAT.27.48" type="verse">
						Imiren kan yiwen seg-sen yuzzel yeddem-ed ameččim n taḍuṭ isselxes-it di lxell, icudd-it ɣef wuɣanim yefka-yas ad isew.  
					</seg>
					<seg id="b.MAT.27.49" type="verse">
						Wiyaḍ qqaṛen : Anfet-as, a nwali ma yella a d-yas nnbi Ilyas a t-isellek.  
					</seg>
					<seg id="b.MAT.27.50" type="verse">
						Sidna Ɛisa iɛeggeḍ tikkelt nniḍen, dɣa iffeɣ-it Ṛṛuḥ. 
					</seg>
					<seg id="b.MAT.27.51" type="verse">
						Imiren kan abeḥnuq n leḥjab yellan di lǧameɛ iqedsen icerreg ɣef sin, seg ixef ufella armi d akessar. Lqaɛa tergagi, idurar ceqqeqen, 
					</seg>
					<seg id="b.MAT.27.52" type="verse">
						iẓekwan ldin, aṭas seg iḥeqqiyen yemmuten, ḥyan-d 
					</seg>
					<seg id="b.MAT.27.53" type="verse">
						ffɣen-d seg iẓekwan-nsen. Mi d-iḥya Sidna Ɛisa, kecmen ɣer temdint iqedsen, aṭas n lɣaci iwumi i d-ḍehṛen.  
					</seg>
					<seg id="b.MAT.27.54" type="verse">
						Lḥakem yellan d aqeṛṛuy ɣef meyya iɛsekṛiyen akk-d iɛsekṛiyen iɛussen Sidna Ɛisa, tekcem-iten tugdi mi walan tergagi lqaɛa d wayen akk yedṛan, nnan : Ț-țideț, argaz-agi d Mmi-s n Ṛebbi !  
					</seg>
					<seg id="b.MAT.27.55" type="verse">
						Aṭas n tilawin i gellan dinna, țmuqulent-ed si lebɛid. Ț-țiggad-nni i d-yeddan d Sidna Ɛisa si tmurt n Jlili iwakken a s-qedcent. 
					</seg>
					<seg id="b.MAT.27.56" type="verse">
						Tella gar-asent Meryem tamagdalit, Meryem yemma-s n Yeɛqub d Yusef akk-d d yemma-s n warraw n Zabadi.  
					</seg>
					<seg id="b.MAT.27.57" type="verse">
						Mi d-tewweḍ tmeddit, yusa-d yiwen umeṛkanti n temdint n Arimati isem-is Yusef, ula d nețța d anelmad n Sidna Ɛisa. 
					</seg>
					<seg id="b.MAT.27.58" type="verse">
						Iṛuḥ ɣer Bilaṭus yessuter-as lǧețța n Sidna Ɛisa. Bilaṭus yumeṛ ad a s-ț-id-fken.  
					</seg>
					<seg id="b.MAT.27.59" type="verse">
						Yusef yeddem-ed lǧețța n Sidna Ɛisa, ițțel-iț di lekfen zeddigen, 
					</seg>
					<seg id="b.MAT.27.60" type="verse">
						issers-iț deg yiwen uẓekka ajdid, i geɣza deg uzṛu. Yeɣleq tawwurt n uẓekka-nni s weblaḍ ameqqran, dɣa iṛuḥ.  
					</seg>
					<seg id="b.MAT.27.61" type="verse">
						Meryem tamagdalit akk-d Meryem-nni nniḍen, llant dinna qqiment, qublent-ed aẓekka. 
					</seg>
					<seg id="b.MAT.27.62" type="verse">
						Azekka nni yellan d ass n uheggi n wass n westeɛfu, imeqqranen n lmuqedmin d ifariziyen ṛuḥen ɣer Bilaṭus 
					</seg>
					<seg id="b.MAT.27.63" type="verse">
						nnan-as : A Sidi, necfa ɣef wayen i d-yenna ukeddab-agi asmi yedder, yenna-d : Ad ɛeddin tlata wussan, a d-ḥyuɣ si ger lmegtin .  
					</seg>
					<seg id="b.MAT.27.64" type="verse">
						Ceggeɛ iɛessasen ad ɛassen aẓekka-s alamma d ass wis tlata, iwakken inelmaden-is ur d-țasen ara ad akren lǧețța-s, ad inin i wegdud : « iḥya-d si ger lmegtin. » Neɣ m'ulac lekdeb-agi aneggaru ad yaggar amezwaru.  
					</seg>
					<seg id="b.MAT.27.65" type="verse">
						Bilaṭus yenna-yasen-d : Awit iɛessasen, ṛuḥet ɛasset-ț akken tebɣam.  
					</seg>
					<seg id="b.MAT.27.66" type="verse">
						Ṛuḥen, zemmemen aken ilaq tawwurt n uẓekka-nni s weblaḍ, imiren sbedden taɛessast zdat-es.  
					</seg>
				</div>
				<div id="b.MAT.28" type="chapter">
					<seg id="b.MAT.28.1" type="verse">
						Mi gɛedda wass n westeɛfu, taṣebḥit n wass amezwaru n dduṛt, Meryem tamagdalit akk-d meryem-nni nniḍen, ṛuḥent a d-ẓuṛent aẓekka n Sidna Ɛisa.  
					</seg>
					<seg id="b.MAT.28.2" type="verse">
						Deg yiwet n teswiɛt, tergagi lqaɛa ; ataya yiwen n lmelk n Sidi Ṛebbi, iṣubb-ed seg igenni, iqeṛṛeb ɣer uẓekka, iswexxeṛ ablaḍ-nni, yeqqim fell-as. 
					</seg>
					<seg id="b.MAT.28.3" type="verse">
						Ițfeǧǧiǧ am lebṛaq, llebsa-s ț-țamellalt am udfel.  
					</seg>
					<seg id="b.MAT.28.4" type="verse">
						Iɛessasen yellan dinna, ikcem-iten lxuf d ameqqran, qquṛen amzun mmuten.  
					</seg>
					<seg id="b.MAT.28.5" type="verse">
						Yenṭeq lmelk ɣer tilawin-nni, yenna-yasent : Kunemti ur țțaggademt ara, axaṭer ẓriɣ ɣef Ɛisa i yețțusemmṛen ɣef wumidag i tețnadimt. 
					</seg>
					<seg id="b.MAT.28.6" type="verse">
						Ulac-it dagi, iḥya-d si ger lmegtin akken i t-id-yenna. Asemt-ed aț-țwalimt amkan anda akken yeḍleq !  
					</seg>
					<seg id="b.MAT.28.7" type="verse">
						Azlemt aț-ținimt i inelmaden-is belli yeḥya-d si ger lmegtin. Atan a kkun-yezwir ɣer tmurt n Jlili ; dinna ara t-teẓrem. AAtan nniɣ-akunt-ț-id !  
					</seg>
					<seg id="b.MAT.28.8" type="verse">
						Imiren kan, ṛuḥent seg uẓekka-nni s lfeṛḥ d ameqqran ɣas akken uggadent. Uzzlent ad awint lexbaṛ i inelmaden n Sidna Ɛisa. 
					</seg>
					<seg id="b.MAT.28.9" type="verse">
						Ataya Sidna Ɛisa imuger-itent-id, yenna-yasent : Sslam fell-akunt ! QQeṛṛbent, seǧǧdent zdat-es, ssudnent iḍaṛṛen-is. 
					</seg>
					<seg id="b.MAT.28.10" type="verse">
						Imiren Sidna Ɛisa yenna-yasent : Ur țțaggademt ! Ṛuḥemt inimt i watmaten-iw ad ṛuḥen ɣer tmurt n Jlili, dinna ara yi-ẓren.  
					</seg>
					<seg id="b.MAT.28.11" type="verse">
						Mi țeddunt deg ubrid, kra seg iɛessasen-nni n uẓekka kecmen ɣer temdint, xebbṛen imeqqranen n lmuqedmin ɣef wayen akk yedṛan.  
					</seg>
					<seg id="b.MAT.28.12" type="verse">
						Mi nnejmaɛen imeqqranen n wegdud akk-d imeqqranen n lmuqedmin, msefhamen ad fken i iɛessasen-nni ssuma tameqqrant n yedrimen, 
					</seg>
					<seg id="b.MAT.28.13" type="verse">
						nnan-asen : Init belli d inelmaden-is i d-yusan deg yiḍ, ukren lǧețța-s mi nella neṭṭes. 
					</seg>
					<seg id="b.MAT.28.14" type="verse">
						Ma yella yewweḍ lexbaṛ-agi ɣer lḥakem, d nukkni ara t-iqablen iwakken ur awen-ixeddem ula d acemma.  
					</seg>
					<seg id="b.MAT.28.15" type="verse">
						Iɛsekṛiyen-nni ṭṭfen idrimen-nni, xedmen ayen akk i sen-d-nnan lmuqedmin. Tamsalt-agi țɛawaden-ț-id wat Isṛail ar ass-a.  
					</seg>
					<seg id="b.MAT.28.16" type="verse">
						Ḥdac inelmaden-nni ṛuḥen ɣer tmurt n Jlili, ɣer wedrar-nni anda i sen-yenna Sidna Ɛisa ad mlilen. 
					</seg>
					<seg id="b.MAT.28.17" type="verse">
						Mi t-walan seǧǧden zdat-es, meɛna kra seg-sen mazal țcukkuten.  
					</seg>
					<seg id="b.MAT.28.18" type="verse">
						Sidna Ɛisa iqeṛṛeb-ed ɣuṛ-sen, yenna-yasen : Tețțunefk-iyi-d tezmert ama di lqaɛa ama deg igenwan.  
					</seg>
					<seg id="b.MAT.28.19" type="verse">
						Ṛuḥet ɣer tmura meṛṛa n ddunit, slemdet imdanen iwakken ad uɣalen d inelmaden-iw, ad țwaɣedṣen s yisem n Baba Ṛebbi, s yisem n Mmi-s akk-d yisem n Ṛṛuḥ iqedsen.  
					</seg>
					<seg id="b.MAT.28.20" type="verse">
						Slemdet-asen ad tebɛen ayen akk i wen-slemdeɣ. MMa d nekk ad iliɣ yid-wen yal ass alamma ț-țaggara n ddunit.  
					</seg>
				</div>
			</div>
			<div id="b.MAR" type="book">
				<div id="b.MAR.1" type="chapter">
					<seg id="b.MAR.1.1" type="verse">
						Akka i gebda lexbaṛ n lxiṛ yeɛnan Ɛisa Lmasiḥ, Mmi-s n Ṛebbi. 
					</seg>
					<seg id="b.MAR.1.2" type="verse">
						Am akken yura di tektabt n nnbi Iceɛya :  Ad zzewreɣ zdat-ek amceggeɛ-iw,  a k-ifres abrid.  
					</seg>
					<seg id="b.MAR.1.3" type="verse">
						 ?-țaɣect n win yețɛeggiḍen deg unezṛuf :  heggit abrid i Sidi Ṛebbi, ssemsawit iberdan-is !  
					</seg>
					<seg id="b.MAR.1.4" type="verse">
						Iban-ed Yeḥya aɣeṭṭas deg unezṛuf , yesseɣḍas lɣaci deg waman, yeqqaṛ-asen : Beddlet tikli, aset-ed aț-țețwaɣeḍsem iwakken a wen-yeɛfu Sidi Ṛebbi.  
					</seg>
					<seg id="b.MAR.1.5" type="verse">
						Imezdaɣ meṛṛa n tmurt n Yahuda d wid n temdint n Lquds țṛuḥun-d ɣuṛ-es, țqiṛṛin s ddnubat-nsen zdat lɣaci dɣa Yeḥya yeṣṣeɣḍas-iten deg wasif n Urdun.  
					</seg>
					<seg id="b.MAR.1.6" type="verse">
						Yelsa llebsa yețwaxedmen s ccɛeṛ n welɣem, yebges tabagust n weglim ɣef wammas-is. Lqut-is d ajṛad akk-d țament n lexla. 
					</seg>
					<seg id="b.MAR.1.7" type="verse">
						Yețbecciṛ yeqqaṛ : Win ara d-yasen deffir-i yugar iyi, yesɛa tazmert akteṛ-iw ; ur uklaleɣ ara ad knuɣ a s-fsiɣ ula d lexyuḍ n warkasen-is.  
					</seg>
					<seg id="b.MAR.1.8" type="verse">
						Nekk sseɣḍaseɣ-kkun deg waman, lameɛna nețța a kkun-isseɣḍes s Ṛṛuḥ iqedsen.  
					</seg>
					<seg id="b.MAR.1.9" type="verse">
						Deg wussan-nni, Sidna Ɛisa yusa-d si taddart n Naṣaret ɣer tmurt n Jlili. Yesseɣḍes-it Yeḥya deg wasif n Urdun.  
					</seg>
					<seg id="b.MAR.1.10" type="verse">
						Akken i d-iffeɣ seg waman, iwala igenwan ldin, Ṛṛuḥ iqedsen iṣubb-ed fell-as s ṣṣifa n tetbirt. 
					</seg>
					<seg id="b.MAR.1.11" type="verse">
						Yiwet n taɣect tekka-d seg igenwan tenna-d : Kečč d Mmi eɛzizen ; deg-k i gella lfeṛḥ-iw !  
					</seg>
					<seg id="b.MAR.1.12" type="verse">
						Imiren kan, Ṛṛuḥ iqedsen yewwi-t ɣer uneẓruf, 
					</seg>
					<seg id="b.MAR.1.13" type="verse">
						anda i t-ijeṛṛeb Cciṭan ṛebɛin wussan. Yețɛic ger lewḥuc n lɣaba, lmalayekkat qeddcent fell-as.  
					</seg>
					<seg id="b.MAR.1.14" type="verse">
						Mi gețwaḥbes Yeḥya, Sidna Ɛisa iṛuḥ ɣer tmurt n Jlili ; yețbecciṛ lexbaṛ n lxiṛ n Sidi Ṛebbi, yeqqaṛ :  
					</seg>
					<seg id="b.MAR.1.15" type="verse">
						Tageldit n Ṛebbi tqeṛṛeb-ed ! Yewweḍ-ed lweqt-is ! Uɣalet-ed ɣer webrid tamnem s lexbaṛ n lxiṛ !  
					</seg>
					<seg id="b.MAR.1.16" type="verse">
						Mi gella ileḥḥu rrif n lebḥeṛ n tmurt n Jlili, iwala Semɛun akk-d gma-s Andriyus ṭeggiṛen acebbak ɣer lebḥeṛ, axaṭer d iṣeggaḍen i llan. 
					</seg>
					<seg id="b.MAR.1.17" type="verse">
						Sidna Ɛisa yenna-yasen : Ddut-ed yid-i, a kkun-rreɣ d iṣeggaḍen n yemdanen.  
					</seg>
					<seg id="b.MAR.1.18" type="verse">
						Imiren kan, ǧǧan icebbaken nsen, ddan yid-es.  
					</seg>
					<seg id="b.MAR.1.19" type="verse">
						Ikemmel abrid-is, iwala Yeɛqub akk-d gma-s Yuḥenna yellan d arraw n Zabadi, qqimen di teflukt-nsen țxiḍin icebbaken.  
					</seg>
					<seg id="b.MAR.1.20" type="verse">
						Yessawel-asen, imiren kan ǧǧan baba-tsen akk-d ixeddamen-is di teflukt, ddan d Sidna Ɛisa.  
					</seg>
					<seg id="b.MAR.1.21" type="verse">
						Sidna Ɛisa d inelmaden-is wwḍen ɣer temdint n Kafernaḥum. Deg wass n ssebt yellan d ass n westeɛfu, Sidna Ɛisa yekcem ɣer lǧameɛ yebda yesselmad.  
					</seg>
					<seg id="b.MAR.1.22" type="verse">
						Lɣaci i s-ițḥessisen wehmen deg uselmed ines axaṭer imeslayen-is sɛan tissas ( lhiba ), mačči am uselmed n lɛulama n ccariɛa. 
					</seg>
					<seg id="b.MAR.1.23" type="verse">
						Yella di lǧameɛ-nni yiwen n wergaz i gezdeɣ uṛuḥani, yebda yețɛeggiḍ yeqqaṛ :  
					</seg>
					<seg id="b.MAR.1.24" type="verse">
						D acu tebɣiḍ ɣuṛ-nneɣ a Ɛisa anaṣari ? Tusiḍ-ed a ɣ-tesnegreḍ ? ?riɣ d acu-k, kečč d Imqeddes n Ṛebbi !  
					</seg>
					<seg id="b.MAR.1.25" type="verse">
						Sidna Ɛisa iɛeggeḍ fell-as yenna : Ssusem ! Effeɣ seg wergaz-agi !  
					</seg>
					<seg id="b.MAR.1.26" type="verse">
						Aṛuḥani ihucc argaz-nni s lǧehd, yeffeɣ seg-s s leɛyaḍ. 
					</seg>
					<seg id="b.MAR.1.27" type="verse">
						Lɣaci meṛṛa xelɛen, wa yeqqaṛ i wa : D acu-t wayagi ? D acu-t uselmed-agi ajdid yesɛan lhiba ? Argaz-agi yeḥkem ula ɣef yiṛuḥaniyen yerna țțaɣen-as awal ! 
					</seg>
					<seg id="b.MAR.1.28" type="verse">
						Seg imiren, Sidna Ɛisa yețwassen di tmurt n Jlili meṛṛa.  
					</seg>
					<seg id="b.MAR.1.29" type="verse">
						Mi d-ffɣen si lǧameɛ, ṛuḥen ɣer wexxam n Semɛun d Andriyus, yedda Yeɛqub d Yuḥenna.  
					</seg>
					<seg id="b.MAR.1.30" type="verse">
						Taḍeggalt n Semɛun tuḍen, tuɣ-iț tawla ; hedṛen-as fell-as i Sidna Ɛisa.  
					</seg>
					<seg id="b.MAR.1.31" type="verse">
						Iqeṛṛeb ɣuṛ-es, yeṭṭef-as afus, yeskker-iț-id. Imiren kan teffeɣ-iț tawla-nni, tekker tqeddec-asen. 
					</seg>
					<seg id="b.MAR.1.32" type="verse">
						Tameddit mi geɣli yiṭij, wwin-as-d aṭas n imuḍan akk-d wid zedɣen iṛuḥaniyen. 
					</seg>
					<seg id="b.MAR.1.33" type="verse">
						Lɣaci n temdint meṛṛa nnejmaɛen-d zdat tewwurt.  
					</seg>
					<seg id="b.MAR.1.34" type="verse">
						Sidna Ɛisa yesseḥla aṭas n imuḍan i ghelken yal aṭan ; yessufeɣ aṭas n iṛuḥaniyen yerna ur ten-yețțaǧa ara a d-mmeslayen, axaṭer nutni ẓran d acu-t.  
					</seg>
					<seg id="b.MAR.1.35" type="verse">
						?ṣbeḥ zik uqbel ad yali wass, Sidna Ɛisa yeffeɣ ɣer lexla iwakken ad yedɛu ɣer Sidi Ṛebbi. 
					</seg>
					<seg id="b.MAR.1.36" type="verse">
						Semɛun d imdukkal-is ffɣen ad nadin fell-as ; 
					</seg>
					<seg id="b.MAR.1.37" type="verse">
						mi t-ufan, nnan-as : A Sidi, medden akk țnadin fell-ak.  
					</seg>
					<seg id="b.MAR.1.38" type="verse">
						Sidna Ɛisa yerra-yasen : Eyyaw a nṛuḥet ɣer tudrin iqeṛben axaṭer ilaq ad beccṛeɣ daɣen dinna. ?ef wannect-agi i d-usiɣ.  
					</seg>
					<seg id="b.MAR.1.39" type="verse">
						Dɣa iṛuḥ ɣer tmurt n Jlili, yețbecciṛ di leǧwameɛ, yessufuɣ leǧnun.  
					</seg>
					<seg id="b.MAR.1.40" type="verse">
						Yiwen wergaz ihelken lbeṛs yusa-d ɣer Sidna Ɛisa, yeɣli ɣef tgecrar, iḥellel-it yenna-yas : A Sidi, ma tebɣiḍ, tzemreḍ a yi-tesseḥluḍ.  
					</seg>
					<seg id="b.MAR.1.41" type="verse">
						Sidna Ɛisa iɣaḍ-it wergaz-nni, dɣa yeẓẓel afus-is innul-it, yenna yas : Bɣiɣ, ili-k teḥliḍ !  
					</seg>
					<seg id="b.MAR.1.42" type="verse">
						Imiren kan, yeḥla si lbeṛs-nni, yuɣal yeṣfa. 
					</seg>
					<seg id="b.MAR.1.43" type="verse">
						Sidna Ɛisa iserreḥ-as ad iṛuḥ, iweṣṣa-t s lḥeṛs yenna-yas :  
					</seg>
					<seg id="b.MAR.1.44" type="verse">
						Sel-iyi-d mliḥ ! Ur țɛawad i yiwen ayen yedṛan, lameɛna ṛuḥ a k-iẓer lmuqeddem, tawiḍ asfel ɣef ṣeffu-inek akken i t-id-iweṣṣa Musa.  
					</seg>
					<seg id="b.MAR.1.45" type="verse">
						Meɛna akken kan iṛuḥ, argaz-nni yebda yețberriḥ di mkul amkan, ayen yedṛan yid-es. Daymi Sidna Ɛisa ur yezmir ara a d-isbeggen iman-is di temdint, meɛna yețɣimi di beṛṛa deg imukan iḍeṛfen. Lɣaci țțasen-d ɣuṛ-es si mkul tama.  
					</seg>
				</div>
				<div id="b.MAR.2" type="chapter">
					<seg id="b.MAR.2.1" type="verse">
						Ɛeddan kra wussan, Sidna Ɛisa yuɣal-ed ɣer Kafernaḥum ; yeffeɣ lexbaṛ belli deg wexxam-nni i gella.  
					</seg>
					<seg id="b.MAR.2.2" type="verse">
						Aṭas n lɣaci i d-innejmaɛen, armi ur d-yeqqim wemkan ula zdat tewwurt . Nețța yețbecciṛ-asen awal n Sidi Ṛebbi.  
					</seg>
					<seg id="b.MAR.2.3" type="verse">
						A ten-aya ṛebɛa yergazen wwin-d yiwen wukrif i Sidna Ɛisa. 
					</seg>
					<seg id="b.MAR.2.4" type="verse">
						Akken walan ur zmiren ara a t-ssiwḍen ɣuṛ-es si lɣaci-nni, kkan-d si ssqef, kksen iqermuden sennig wanda yella Sidna Ɛisa, syenna ssadren-d ukrif-nni deg wusu-ines.  
					</seg>
					<seg id="b.MAR.2.5" type="verse">
						Mi gwala liman-nsen, Sidna Ɛisa yenna i wukrif-nni : ?waɛeffan-ak ddnubat-ik a mmi.  
					</seg>
					<seg id="b.MAR.2.6" type="verse">
						Llan dinna kra lɛulama qqimen țxemmimen deg ulawen-nsen qqaṛen :  
					</seg>
					<seg id="b.MAR.2.7" type="verse">
						Amek armi yessaweḍ a d-yini imeslayen-agi ? Wagi d lekfeṛ ! Anwa i gzemren ad yeɛfu ddnubat anagar Sidi Ṛebbi ?  
					</seg>
					<seg id="b.MAR.2.8" type="verse">
						Imiren kan Sidna Ɛisa yeẓra ayen țxemmimen deg ulawen-nsen, yenna yasen : Acuɣer tețxemmimem akkagi deg ulawen-nwen ?  
					</seg>
					<seg id="b.MAR.2.9" type="verse">
						D acu i gsehlen a s-t-iniɣ i wukrif-agi : țwaɛfan-ak ddnubat-ik, neɣ kker ddem usu-inek telḥuḍ ? 
					</seg>
					<seg id="b.MAR.2.10" type="verse">
						Ihi bɣiɣ aț-țeẓrem belli Mmi-s n bunadem yezmer ad yeɛfu ddnubat di ddunit. Yenna i wukrif-nni :  
					</seg>
					<seg id="b.MAR.2.11" type="verse">
						Kker, ddem usu-inek tṛuḥeḍ ɣer wexxam-ik !  
					</seg>
					<seg id="b.MAR.2.12" type="verse">
						Imiren kan, yekker yeddem usu-ines, yeffeɣ zdat-nsen irkul. Lɣaci wehmen deg wayen yedṛan, țḥemmiden Sidi Ṛebbi, qqaṛen : Werǧin ( di leɛmeṛ ) neẓri ayagi !  
					</seg>
					<seg id="b.MAR.2.13" type="verse">
						Sidna Ɛisa yuɣal ɣer rrif n lebḥeṛ. Aṭas n lɣaci i d-ițasen ɣuṛ-es dɣa yesselmad-iten. 
					</seg>
					<seg id="b.MAR.2.14" type="verse">
						Mi gɛedda, iwala yiwen umekkas yeqqim ițeṭṭef leɣṛama, isem-is Lewwi d mmi-s n ?alfi. Sidna Ɛisa yenna-yas : Ddud-d yid-i ! Lewwi yekker, yedda yid-es.  
					</seg>
					<seg id="b.MAR.2.15" type="verse">
						Mi llan tețțen deg wexxam n Lewwi nețța d inelmaden-is, qqimen-d yid-sen imekkasen akk-d yir imdanen, axaṭer aṭas i t-ittabaɛen.  
					</seg>
					<seg id="b.MAR.2.16" type="verse">
						Lɛulama d ifariziyen mi t-walan itețț d imekkasen akk-d yir imdanen, nnan i inelmaden-is : Acuɣer Ssid-nwen itețț d imekkasen akk-d imednuben ?  
					</seg>
					<seg id="b.MAR.2.17" type="verse">
						Mi sen-yesla Sidna Ɛisa, yenna yasen : Mačči d wid iṣeḥḥan i geḥwaǧen ṭṭbib, meɛna d imuḍan. Ur d-usiɣ ara ad ssiwleɣ i iḥeqqiyen, meɛna i imednuben.  
					</seg>
					<seg id="b.MAR.2.18" type="verse">
						Inelmaden n Yeḥya aɣeṭṭas akk-d ifariziyen llan țțuẓummen. Usan-d ad steqsin Sidna Ɛisa nnan-as : Acuɣer inelmaden n Yeḥya d inelmaden n ifariziyen țțuẓummen, ma d inelmaden-ik ur țțuẓummen ara ?  
					</seg>
					<seg id="b.MAR.2.19" type="verse">
						Sidna Ɛisa yerra-yasen : Eɛni zemren inebgawen n tmeɣṛa ad uẓummen ma yella yid-sen yesli ? Kra ara yekk yesli yid-sen ur zmiren ara ad uẓummen.  
					</seg>
					<seg id="b.MAR.2.20" type="verse">
						A d-yas lweqt i deg ara sen yețwakkes yesli, deg wass-nni ad uẓummen. 
					</seg>
					<seg id="b.MAR.2.21" type="verse">
						Yiwen ur yețxiḍi tafaweț tajdiṭ i uceṭṭiḍ aqdim, neɣ m'ulac tafaweț-nni ara s-nernu aț-țesseɣṛes aceṭṭiḍ-nni aqdim dɣa acerrig-nni ad innerni.  
					</seg>
					<seg id="b.MAR.2.22" type="verse">
						Yiwen ur ițțačaṛ iyeddiden ( tiyelwin ) iqdimen s ccṛab ajdid, neɣ m'ulac ccṛab-nni ad ifelleq iyeddiden ; ccṛab ad inɣel, iyeddiden-nni ad qqeṛsen. Meɛna ccṛab ajdid ilaq ad immir ɣer iyeddiden ijdiden !  
					</seg>
					<seg id="b.MAR.2.23" type="verse">
						Yiwen wass n ssebt yellan d ass n westeɛfu , Sidna Ɛisa yezger igran n yirden. Inelmaden-is teddun țekksen tigedrin.  
					</seg>
					<seg id="b.MAR.2.24" type="verse">
						Ifariziyen nnan-as : Acuɣer xeddmen inelmaden-ik ayen ur nelli ara d leḥlal deg wass n ssebt ? 
					</seg>
					<seg id="b.MAR.2.25" type="verse">
						Sidna Ɛisa yerra-yasen : Di leɛmeṛ teɣṛim wayen yexdem ugellid Dawed asmi i ten-yeṭṭef laẓ nețța d irfiqen-is ?  
					</seg>
					<seg id="b.MAR.2.26" type="verse">
						Yekcem ɣer wexxam n Sidi Ṛebbi deg wussan i deg yella Abyaṭar d lmuqeddem ameqqran, yečča nețța d irfiqen-is tiḥbulin-nni n weɣṛum yețțunefken d lweɛda, ɣas akken aɣṛum-nni i lmuqedmin kan iwumi yeḥlel.  
					</seg>
					<seg id="b.MAR.2.27" type="verse">
						Yenna-yasen : Ass n westeɛfu yețwaxdem i wemdan, mačči d amdan i gețwaxedmen i wass n westeɛfu. 
					</seg>
					<seg id="b.MAR.2.28" type="verse">
						Daymi Mmi-s n bunadem yeḥkem ula ɣef wass n westeɛfu.  
					</seg>
				</div>
				<div id="b.MAR.3" type="chapter">
					<seg id="b.MAR.3.1" type="verse">
						Sidna Ɛisa yuɣal ɣer lǧameɛ. Yella dinna yiwen wergaz iwumi yekref ufus. 
					</seg>
					<seg id="b.MAR.3.2" type="verse">
						Wid yellan dinna țɛassan deg-s ad walin m' ad isseḥlu deg wass n westeɛfu, iwakken ad ccetkin fell-as.  
					</seg>
					<seg id="b.MAR.3.3" type="verse">
						Sidna Ɛisa yenna i wergaz-nni iwumi yekref ufus : Ekker tbeddeḍ dagi di tlemmast.  
					</seg>
					<seg id="b.MAR.3.4" type="verse">
						Imiren yenna i wid yețmuqulen : D acu i d-teqqaṛ ccariɛa-nneɣ ɣef wayen yeɛnan ass n westeɛfu ? A nexdem lxiṛ neɣ a nexdem cceṛ ? A nsellek taṛwiḥt n wemdan neɣ a t-neǧǧ ad immet ? Lameɛna nutni ssusmen meṛṛa, ur zmiren ara a d-rren awal. 
					</seg>
					<seg id="b.MAR.3.5" type="verse">
						Sidna Ɛisa imuqel-iten s wurrif, yerna yeḥzen aṭas fell-asen imi qquṛen wulawen nsen. Yenna i wergaz-nni : ?leq-ed ( eẓẓel-ed ) afus-ik ! Iḍleq-it dɣa yeḥla ufus-is.  
					</seg>
					<seg id="b.MAR.3.6" type="verse">
						Imiren ifariziyen ffɣen, ṛuḥen ad mcawaṛen nutni d ihiṛudiyen amek ara t-nɣen.  
					</seg>
					<seg id="b.MAR.3.7" type="verse">
						Sidna Ɛisa ijbed iman-is nețța d inelmaden-is ɣer rrif n lebḥeṛ n tmurt n Jlili. Aṭas n lɣaci i t-id-itebɛen. Usan-d si mkul tama n tmurt n Jlili, si tmurt n Yahuda, 
					</seg>
					<seg id="b.MAR.3.8" type="verse">
						si temdint n Lquds, si tmurt n Idum, si tmurt akkin i wasif n Urdun, si leǧwahi n temdinin n ?ur akk-d Sidun. Mi slan s wayen ixeddem, aṭas n lɣaci i d-yețțasen ɣuṛ-es.  
					</seg>
					<seg id="b.MAR.3.9" type="verse">
						Sidna Ɛisa iweṣṣa inelmaden-is a s-heggin taflukt, akken ur t-iḥeṛṛes ara lɣaci. 
					</seg>
					<seg id="b.MAR.3.10" type="verse">
						Ladɣa imi yețdawi aṭas n imuḍan, wid akk yuḍnen ẓeddmen fell-as iwakken a t-nnalen.  
					</seg>
					<seg id="b.MAR.3.11" type="verse">
						Iṛuḥaniyen m'ara t-walin, ɣellin zdat-es qqaṛen-as : « Kečč d Mmi-s n Ṛebbi !»  
					</seg>
					<seg id="b.MAR.3.12" type="verse">
						Meɛna nețța yețgalla deg-sen iwakken ur d-qqaṛen ara anwa-t.  
					</seg>
					<seg id="b.MAR.3.13" type="verse">
						Sidna Ɛisa yuli ɣer yiwet n tiɣilt, yessawel i wid yebɣa dɣa usan-d ɣuṛ-es. 
					</seg>
					<seg id="b.MAR.3.14" type="verse">
						Yextaṛ tnac deg-sen ad ilin d ṛṛusul ad țeddun daymen yid-es, iwakken a ten-iceggeɛ ad beccṛen lexbaṛ n lxiṛ, 
					</seg>
					<seg id="b.MAR.3.15" type="verse">
						a sen-yefk tazmert akken ad ssuffuɣen leǧnun.  
					</seg>
					<seg id="b.MAR.3.16" type="verse">
						A ten-ah tnac-nni yextaṛ : Semɛun iwumi isemma Buṭrus,  
					</seg>
					<seg id="b.MAR.3.17" type="verse">
						Yeɛqub akk-d gma-s Yuḥenna yellan d arraw n Zabadi iwumi isemma Buneṛǧes ( yeɛni arraw n ṛṛɛud ).   
					</seg>
					<seg id="b.MAR.3.18" type="verse">
						Andriyus, Filbas, Bartelmay, Matta, Tuma, Yeɛqub mmi-s n ?alfi, Taddi, Semɛun akenɛani ( awaṭani ) 
					</seg>
					<seg id="b.MAR.3.19" type="verse">
						akk-d Yudas n Qeṛyut, win akken ixedɛen Sidna Ɛisa.  
					</seg>
					<seg id="b.MAR.3.20" type="verse">
						Imiren, Sidna Ɛisa yuɣal ɣer wexxam. Nnejmaɛen-d daɣen ɣuṛ-es lɣaci ḥeṛsen-t nețța d inelmaden-is armi ur zmiren ara ad ččen.  
					</seg>
					<seg id="b.MAR.3.21" type="verse">
						Mi gewweḍ lexbaṛ ɣer imawlan is, ṛuḥen-d a t-awin axaṭer ɣilen yedderwec ! 
					</seg>
					<seg id="b.MAR.3.22" type="verse">
						Imusnawen n ccariɛa i d-yusan si temdint n Lquds qqaṛen : D Balzabul iḥekkmen ɣef leǧnun i t-izedɣen , s tezmert-is i gessufuɣ leǧnun !  
					</seg>
					<seg id="b.MAR.3.23" type="verse">
						Sidna Ɛisa yessawel-asen, ihdeṛ asen s lemtul, yenna-yasen : Amek yezmer Cciṭan ad issufeɣ Cciṭan ? 
					</seg>
					<seg id="b.MAR.3.24" type="verse">
						Ma yella țnaɣen imezdaɣ n tmurt wway gar-asen, tamurt-nni ur tețdum ara. 
					</seg>
					<seg id="b.MAR.3.25" type="verse">
						Ma yella yekker ccwal ger wat wexxam, axxam-nni ad yeɣli ur yețbeddad ara.  
					</seg>
					<seg id="b.MAR.3.26" type="verse">
						Ihi ma yella Cciṭan yețnaɣ d yiman-is tebḍa tgeldit-is, tazmert-is aț-țeɣli dɣa aț-țefnu.  
					</seg>
					<seg id="b.MAR.3.27" type="verse">
						Yiwen ur izmir ad ikcem ɣer wexxam n wergaz iǧehden iwakken a d-yaker ayla-s, m'ur t-yuriz ara uqbel ! M'ara t-yarez, imiren yezmer ad yaker axxam-is meṛṛa !  
					</seg>
					<seg id="b.MAR.3.28" type="verse">
						A wen-d-iniɣ tideț : a sen țwasemmḥen i yemdanen meṛṛa ddnubat-nsen d rregmat-nsen, 
					</seg>
					<seg id="b.MAR.3.29" type="verse">
						ma d win ireggmen Ṛṛuḥ iqedsen, d lmuḥal ad yețțusemmeḥ ; ddnub-is ad yeqqim ɣef yir-is i dayem.  
					</seg>
					<seg id="b.MAR.3.30" type="verse">
						Yenna-d annect-agi axaṭer qqaṛen-as: Izdeɣ-it Cciṭan.  
					</seg>
					<seg id="b.MAR.3.31" type="verse">
						Wwḍen-d watmaten n Sidna Ɛisa akk-d yemma-s. Qqimen di beṛṛa, ceggɛen ɣuṛ-es a d-yas. 
					</seg>
					<seg id="b.MAR.3.32" type="verse">
						Nețța yella zdaxel n wexxam yezzi-yas aṭas lɣaci ; nnan-as : A Sidi, yemma-k d wayetma-k akk-d yessetma-k, atnan di beṛṛa țnadin fell-ak.  
					</seg>
					<seg id="b.MAR.3.33" type="verse">
						Sidna Ɛisa yerra-yasen : Anta i d yemma, anwi i d aytma ?  
					</seg>
					<seg id="b.MAR.3.34" type="verse">
						Dɣa imuqel meṛṛa wid i s-d yezzin yenna : Ațah yemma, atnah wayetma. 
					</seg>
					<seg id="b.MAR.3.35" type="verse">
						Axaṭer win ixeddmen lebɣi n Sidi Ṛebbi, d win i d gma, i d weltma, i d yemma !  
					</seg>
				</div>
				<div id="b.MAR.4" type="chapter">
					<seg id="b.MAR.4.1" type="verse">
						Sidna Ɛisa yebda daɣen yețbecciṛ rrif n lebḥeṛ n tmurt n Jlili. Imi i d-innejmaɛ ɣuṛ-es waṭas n lɣaci, yuli ɣer teflukt yeqqim. Taflukt-nni tella s ufella n waman, lɣaci yeqqim ɣer lqaɛa, rrif n lebḥeṛ. 
					</seg>
					<seg id="b.MAR.4.2" type="verse">
						Yebda yesselmad iten s lemtul, yeqqaṛ-asen :  
					</seg>
					<seg id="b.MAR.4.3" type="verse">
						Selt-iyi-d ! Yiwen ufellaḥ yeffeɣ ad izreɛ.  
					</seg>
					<seg id="b.MAR.4.4" type="verse">
						Mi gella izerreɛ, ɣlin kra iɛeqqayen deg webrid : ṛuḥen-d igṭat ( ifṛax ) leqḍen-ten.  
					</seg>
					<seg id="b.MAR.4.5" type="verse">
						Kra iɛeqqayen nniḍen ɣlin ger idɣaɣen anda ulac aṭas n wakal, dɣa mɣin-d imiren, axaṭer tissi n wakal ur lqayet ara.  
					</seg>
					<seg id="b.MAR.4.6" type="verse">
						Mi d-yuli yiṭij, yezlef imɣan-nni dɣa qquṛen, imi izuṛan-nsen ur lqayit ara.  
					</seg>
					<seg id="b.MAR.4.7" type="verse">
						Kra iɛeqqayen nniḍen ɣlin ger isennanen ; mi gman isennanen-nni ɣummen-ten dɣa ur d-fkin ara lfakya. 
					</seg>
					<seg id="b.MAR.4.8" type="verse">
						Kra iɛeqqayen nniḍen ɣlin deg wakal yelhan, mi gman, nnernan fkan-d tigedrin ; ta tefka-d tlatin n tɛeqqayin, tayeḍ sețțin, tayeḍ meyya.  
					</seg>
					<seg id="b.MAR.4.9" type="verse">
						Yenna-yasen : Win yesɛan imeẓẓuɣen, isel-ed !  
					</seg>
					<seg id="b.MAR.4.10" type="verse">
						Mi gebɛed ɣef lɣaci, wid i s-d yezzin akk-d tnac-nni inelmaden ssutren-as a sen-yessefhem lemtul i sen d-yewwi. 
					</seg>
					<seg id="b.MAR.4.11" type="verse">
						Yerra-yasen : Kunwi yețțunefk-awen aț- țissinem sser n tgeldit n Ṛebbi, ma d wiyaḍ sellen i mkul lḥaǧa s lemtul, 
					</seg>
					<seg id="b.MAR.4.12" type="verse">
						iwakken :  ?as țmuqulen ur țwalin ara,  ɣas sellen ur fehhmen ara ;  m'ulac a d-uɣalen ɣer webrid  dɣa  Ṛebbi a sen-yeɛfu  ddnubat-nsen !  
					</seg>
					<seg id="b.MAR.4.13" type="verse">
						Yenna-yasen daɣen : M'ur tefhimem ara lmeɛna n lemtel-agi, amek ara tfehmem lemtul nniḍen ? 
					</seg>
					<seg id="b.MAR.4.14" type="verse">
						Afellaḥ-nni, d win izerrɛen awal n Ṛebbi.  
					</seg>
					<seg id="b.MAR.4.15" type="verse">
						Kra yemdanen cban iri n webrid anda yețwazreɛ wawal n Ṛebbi. Akken kan i s-slan, yusa-d Cciṭan iqleɛ-ed awal-nni i gețwazerɛen deg ulawen-nsen.  
					</seg>
					<seg id="b.MAR.4.16" type="verse">
						Wiyaḍ cban akal yeččuṛen d idɣaɣen, akken ara slen i wawal n Ṛebbi, qebblen-t s lfeṛḥ ; 
					</seg>
					<seg id="b.MAR.4.17" type="verse">
						lameɛna ur t-țțaǧan ara ad yefk izuṛan deg ulawen-nsen, ṭṭfen deg-s kra lweqt kan. Mi d-yewweḍ leɛtab d uqehheṛ ɣef ddemma n wawal n Ṛebbi, țțuɣalen ɣer deffir, țaǧǧan liman-nsen.  
					</seg>
					<seg id="b.MAR.4.18" type="verse">
						Wiyaḍ țemcabin ɣer wakal yeččuṛen d isennanen, sellen i wawal n Ṛebbi, 
					</seg>
					<seg id="b.MAR.4.19" type="verse">
						meɛna iɣeblan, ṭṭmeɛ, lerbaḥ akk-d zzhu n ddunit-agi, skuffuren ( țkemmimen ) awal-nni, ur d-yețțawi ara lfayda.  
					</seg>
					<seg id="b.MAR.4.20" type="verse">
						Wiyaḍ cban akal yelhan anda teɣli zzerriɛa, sellen i wawal n Ṛebbi, qebblen-t, țțaken-d lfayda. Mkul aɛeqqa yeggar-ed wa tlatin, wa sețțin, wa meyya.  
					</seg>
					<seg id="b.MAR.4.21" type="verse">
						Yenna-yasen daɣen : Eɛni yella win ara iceɛlen taftilt iwakken a ț-yerr seddaw lḥila neɣ seddaw n wusu ? Mačči iwakken a ț-issers s ufella n lmeṣbeḥ ?  
					</seg>
					<seg id="b.MAR.4.22" type="verse">
						Ulac ayen yeffren ur d-nețban, ulac ayen iɣummen ur d-tețbeggin tafat. 
					</seg>
					<seg id="b.MAR.4.23" type="verse">
						Smeḥset-ed mliḥ, ma tesɛam imeẓẓuɣen isellen !  
					</seg>
					<seg id="b.MAR.4.24" type="verse">
						Yerna yenna-yasen : ?adret ɣef wayen tsellem ! Axaṭer akken i tețțektilim i wiyaḍ ara wen-d-ițwaktil i kunwi, yerna a wen-d ițwaktil s zzyada. 
					</seg>
					<seg id="b.MAR.4.25" type="verse">
						Axaṭer win yesɛan a s-rnun, ma d win ur nesɛi ara a s-yețwakkes ula d ayen yesɛa.  
					</seg>
					<seg id="b.MAR.4.26" type="verse">
						Sidna Ɛisa yenna-yasen daɣen : Tageldit n Sidi Ṛebbi tețțemcabi ɣer yiwen ufellaḥ i gzerɛen iger.  
					</seg>
					<seg id="b.MAR.4.27" type="verse">
						Ama yeṭṭes ama ur yeṭṭis, am yiḍ am ass, zzerriɛa tețțemɣay tgemmu, ur yeẓri amek. 
					</seg>
					<seg id="b.MAR.4.28" type="verse">
						Akal yețțak-ed s yiman-is lɣella. Tazwara d imɣi ad yuɣal ț-țigdert, taggara tigdert-nni aț-țeččaṛ d iɛeqqayen.  
					</seg>
					<seg id="b.MAR.4.29" type="verse">
						Mi wwan yirden, afellaḥ-nni a d-yas a ten-yemger, axaṭer yewweḍ ed lweqt n tmegra.  
					</seg>
					<seg id="b.MAR.4.30" type="verse">
						Yenna daɣen : ?er wacu i nezmer a nmettel tageldit n Ṛebbi, neɣ anwa lemtel ara d-nawi fell-as ? 
					</seg>
					<seg id="b.MAR.4.31" type="verse">
						Ițemcabi ɣer uɛeqqa n uxerḍel. M'ara t-nezreɛ, d nețța i d aɛeqqa amecṭuḥ meṛṛa ger zzerriɛat n ddunit. 
					</seg>
					<seg id="b.MAR.4.32" type="verse">
						Mi gețwazreɛ, igemmu yețțali alamma yekka-d sennig akk yemɣan n tebḥirt, yeggar ed ifurkawen imeqqranen, ula d igṭaṭ ( ifṛax ) n igenni, țruḥun-d ad ddarin ( ddurqen ) seddaw tili-ines.  
					</seg>
					<seg id="b.MAR.4.33" type="verse">
						S waṭas n lemtul am wigi i sen ițbecciṛ awal n Ṛebbi, akken i tella lefhama n mkul yiwen. 
					</seg>
					<seg id="b.MAR.4.34" type="verse">
						Ițmeslay-asen anagar s lemtul, meɛna m'ara yili akk-d inelmaden-is, yessefham-asen kullec.  
					</seg>
					<seg id="b.MAR.4.35" type="verse">
						Ass-nni kan mi geɣli yiṭij, Sidna Ɛisa yenna i inelmaden-is : Eyyaw a nzegret agummaḍ n lebḥeṛ.  
					</seg>
					<seg id="b.MAR.4.36" type="verse">
						Mi gerra lɣaci-nni, iṛuḥ yid-sen di teflukt i deg yella. Ddant yid-es kra teflukin nniḍen.  
					</seg>
					<seg id="b.MAR.4.37" type="verse">
						Tekker-ed yiwet n tbuciḍant, tessalay-ed lemwaji ɣer teflukt tețțacaṛ-iț. 
					</seg>
					<seg id="b.MAR.4.38" type="verse">
						Sidna Ɛisa yella yeṭṭes di teflukt deffir n inelmaden-is, yessers aqeṛṛuy-is ɣef tsumta. Sakin-t-id nnan-as : A Sidi, eɛni ur ak-tewqiɛ ara ma nemmut ?  
					</seg>
					<seg id="b.MAR.4.39" type="verse">
						Sidna Ɛisa yekker-ed iɛeggeḍ ɣef waḍu, yenna i lebḥeṛ : Ssers iman-ik ! Ssusem ! Yers waḍu-nni, dɣa tuɣal-ed talwit. 
					</seg>
					<seg id="b.MAR.4.40" type="verse">
						Yenna i inelmaden-is : Acuɣer i tuggadem akka ? Mazal ur tuminem ara ?  
					</seg>
					<seg id="b.MAR.4.41" type="verse">
						Meɛna ikcem-iten akk lxuf d ameqqran, qqaṛen wway gar-asen : Anwa-t wagi iwumi țțaɣen awal ula d aḍu d lebḥeṛ ?  
					</seg>
				</div>
				<div id="b.MAR.5" type="chapter">
					<seg id="b.MAR.5.1" type="verse">
						Usan-d seg ugemmaḍ n lebḥeṛ ɣer tmurt n ijiṛaziyen. 
					</seg>
					<seg id="b.MAR.5.2" type="verse">
						Akken kan i d-yers Sidna Ɛisa si teflukt, ataya yiwen wergaz yezdeɣ uṛuḥani, yeffeɣ-ed si tjebbant iteddu-d ɣuṛ-es.  
					</seg>
					<seg id="b.MAR.5.3" type="verse">
						Yezdeɣ ger iẓekwan, yiwen ur izmir a t-yarez ula s ssnesla 
					</seg>
					<seg id="b.MAR.5.4" type="verse">
						axaṭer acḥal d abrid i t-qqnen s ixelxalen n wuzzal deg iḍaṛṛen, s ssnasel deg ifassen, meɛna yesseɣṛas-iten akk, daymi ur yezmir yiwen a t-iṭṭef. 
					</seg>
					<seg id="b.MAR.5.5" type="verse">
						Iḍ d wass nețța deg uneẓruf, yețɛeggiḍ, ijerreḥ iman-is s iblaḍen.  
					</seg>
					<seg id="b.MAR.5.6" type="verse">
						Mi gwala Sidna Ɛisa si lebɛid, yuzzel-ed yeɣli ɣef tgecrar zdat-es. 
					</seg>
					<seg id="b.MAR.5.7" type="verse">
						Iɛeggeḍ s lǧehd : D acu i tebɣiḍ ɣuṛ-i a Ɛisa, a mmi-s n Ṛebbi ɛlayen ? Di leɛnaya-k, ɣef wudem n Ṛebbi ur iyi-țɛețțib ara !  
					</seg>
					<seg id="b.MAR.5.8" type="verse">
						Axaṭer Sidna Ɛisa yeqqaṛ-as : Effeɣ seg umdan-agi ay aṛuḥani !  
					</seg>
					<seg id="b.MAR.5.9" type="verse">
						Yesteqsa-t yenna-yas : Isem-ik ? Yerra-yas-d : Isem-iw tarbaɛt, axaṭer deg waṭas yid-nneɣ i nella.  
					</seg>
					<seg id="b.MAR.5.10" type="verse">
						Dɣa țḥellilen deg-s rennun iwakken ur ten-yessufuɣ ara si tmurt-nni.  
					</seg>
					<seg id="b.MAR.5.11" type="verse">
						Yuɣ lḥal tella dinna yiwet n tqeḍɛit n yilfan kessen ; 
					</seg>
					<seg id="b.MAR.5.12" type="verse">
						ḥellelent nnan-as : Di leɛnaya-k, ǧǧaɣ a nekcem deg yilfan-agi .  
					</seg>
					<seg id="b.MAR.5.13" type="verse">
						Iserreḥ-asen, dɣa ffɣen seg wergaz-nni, kecmen deg ilfan-nni, imiren grarben seg wedrar ɣer lebḥeṛ, llan deg wazal n walfin yid-sen, ɣeṛqen meṛṛa. 
					</seg>
					<seg id="b.MAR.5.14" type="verse">
						Wid ikessen ilfan-nni rewlen, ssawḍen lexbaṛ ɣer temdint akk-d tudrin dɣa lɣaci ṛuḥen-d ad walin ayen yedṛan. 
					</seg>
					<seg id="b.MAR.5.15" type="verse">
						Mi d-wwḍen ɣer Sidna Ɛisa, walan win akken tezdeɣ terbaɛt n iṛuḥaniyen yeqqim, yelsa llebsa, yuɣal-ed ɣer leɛqel-is ; imiren ikcem-iten lxuf.  
					</seg>
					<seg id="b.MAR.5.16" type="verse">
						Wid i gḥeḍren ḥekkun-d i wiyaḍ ayen yedṛan d win yețwazedɣen akk-d țqeḍɛit-nni n yilfan. 
					</seg>
					<seg id="b.MAR.5.17" type="verse">
						Imiren bdan țḥellilen Sidna Ɛisa ad iffeɣ si tmurt-nsen.  
					</seg>
					<seg id="b.MAR.5.18" type="verse">
						Akken iteddu Sidna Ɛisa ad yali ɣef teflukt, win akken yellan yețwazdeɣ yețḥellil deg-s yeqqaṛ-as : Di leɛnaya-k eǧǧ-iyi ad dduɣ yid-ek.  
					</seg>
					<seg id="b.MAR.5.19" type="verse">
						Lameɛna Sidna Ɛisa yugi, yenna-yas : Uɣal ɣer wexxam-ik d leḥbab-ik, teḥkuḍ-asen ayen i k-ixdem Sidi Ṛebbi.  
					</seg>
					<seg id="b.MAR.5.20" type="verse">
						Iṛuḥ, yebda yețberriḥ di ɛecṛa n temdinin-nni ayen akk i s-yexdem Sidna Ɛisa. Kra win i s-yeslan yetɛeǧǧeb.  
					</seg>
					<seg id="b.MAR.5.21" type="verse">
						Sidna Ɛisa yuɣal s teflukt ɣer ugemmaḍ n lebḥeṛ. Innejmaɛ-ed daɣen lɣaci ɣuṛ-es mi gella rrif n lebḥeṛ. 
					</seg>
					<seg id="b.MAR.5.22" type="verse">
						Yiwen seg lecyux n lǧameɛ, isem-is Jayṛus, akken i gwala Sidna Ɛisa, yeɣli ɣer iḍaṛṛen-is, 
					</seg>
					<seg id="b.MAR.5.23" type="verse">
						ițḥellil deg-s irennu, yeqqaṛ-as : A Sidi, di leɛnaya-k ! Yelli tețmețțat, ddu-d yid-i ssers ifassen-ik fell-as iwakken aț-țeslek, ur tețmețțat ara !  
					</seg>
					<seg id="b.MAR.5.24" type="verse">
						Sidna Ɛisa iṛuḥ yid-es. Aṭas n lɣaci i t-itebɛen, ḥerṣen-t si mkul tama. 
					</seg>
					<seg id="b.MAR.5.25" type="verse">
						Tella dinna yiwet n tmeṭṭut tehlek, tnac iseggasen nețțat tețțazal d idammen.  
					</seg>
					<seg id="b.MAR.5.26" type="verse">
						Tenɛețțab aṭas ger ifassen n ṭṭeba, texṣeṛ ayen akk i tesɛa, meɛna ur teḥli ara, terna tenṭer akteṛ.  
					</seg>
					<seg id="b.MAR.5.27" type="verse">
						Mi tesla heddṛen ɣef Sidna Ɛisa , tṛuḥ-ed deffir-es ger lɣaci, tennul ajellab-is.  
					</seg>
					<seg id="b.MAR.5.28" type="verse">
						Axaṭer teqqaṛ deg iman-is : ma nnuleɣ ulamma d icuḍaḍ n ubeṛnus-is, ad ḥluɣ.  
					</seg>
					<seg id="b.MAR.5.29" type="verse">
						Imiren kan ḥebsen idammen-nni, tḥulfa ( tḥuss ) i yiman-is teḥla seg waṭan-is. 
					</seg>
					<seg id="b.MAR.5.30" type="verse">
						Di teswiɛt-nni Sidna Ɛisa iḥuss i yiwet n tezmert teffeɣ seg-s. Yezzi ɣer lɣaci-nni yenna : Anwa i d-innulen ajellab-iw ? 
					</seg>
					<seg id="b.MAR.5.31" type="verse">
						Inelmaden-is rran-as : Aql-ik ger lɣaci ḥeṛsen-k-id si mkul tama, teqqaṛeḍ anwa i yi-d innulen ?  
					</seg>
					<seg id="b.MAR.5.32" type="verse">
						Nețța yețmuqul di lɣaci i s-d yezzin iwakken ad iwali tameṭṭut-nni. 
					</seg>
					<seg id="b.MAR.5.33" type="verse">
						Tameṭṭut-nni, mi twala ayen yedṛan yid-es texleɛ, tețțergigi ; tṛuḥ-ed teɣli ɣer iḍaṛṛen n Sidna Ɛisa tenna-yas akk tideț.  
					</seg>
					<seg id="b.MAR.5.34" type="verse">
						Yenna-yas : A yell-i, d liman-im i kkem-yesseḥlan ; ṛuḥ di lehna, aql-ikkem teṣfiḍ si lehlak-im.  
					</seg>
					<seg id="b.MAR.5.35" type="verse">
						Mazal-it yețmeslay, a ten-aya usan-d kra yergazen seg wexxam n Jayṛus ccix-nni n lǧameɛ, nnan-as : Yelli-k temmut, ur țɛețțib ara Sidna Ɛisa.  
					</seg>
					<seg id="b.MAR.5.36" type="verse">
						Lameɛna Sidna Ɛisa mi gesla i imeslayen-nni, yenna i ccix-nni : Ur țțaggad ara, amen kan !  
					</seg>
					<seg id="b.MAR.5.37" type="verse">
						Ur yeǧǧi yiwen ad yeddu yid-es anagar Buṭrus, Yeɛqub akk-d gma-s Yuḥenna. 
					</seg>
					<seg id="b.MAR.5.38" type="verse">
						Mi wwḍen ɣer wexxam n ccix-nni n lǧameɛ, Sidna Ɛisa yufa lɣaci yenhewwal, țrun, țmeǧǧiden. 
					</seg>
					<seg id="b.MAR.5.39" type="verse">
						Yekcem ɣer wexxam yenna-yasen : Iwacu lehwel d imeṭṭawen-agi ? Taqcict ur temmut ara, teṭṭes kan.  
					</seg>
					<seg id="b.MAR.5.40" type="verse">
						Stehzayen fell-as. Dɣa yessufeɣ iten akk, yewwi imawlan n teqcict-nni akk-d tlata-nni inelmaden, yekcem ɣer texxamt anda tella teqcict-nni ; 
					</seg>
					<seg id="b.MAR.5.41" type="verse">
						yeṭṭef afus n teqcict-nni yenna-yas : Talita, qumi ! (Yeɛni : « A taqcict, ekker ! »)  
					</seg>
					<seg id="b.MAR.5.42" type="verse">
						Imiren kan, tekker-ed teqcict-nni tebda tleḥḥu. Fell-as tnac iseggasen. Wid yellan dinna xelɛen tɛeǧǧben deg wayen walan. 
					</seg>
					<seg id="b.MAR.5.43" type="verse">
						Sidna Ɛisa iweṣṣa-ten ur țɛawaden i yiwen ayen yedṛan ; dɣa yenna-yasen : Fket-as aț-țečč.  
					</seg>
				</div>
				<div id="b.MAR.6" type="chapter">
					<seg id="b.MAR.6.1" type="verse">
						Sidna Ɛisa iṛuḥ syenna ɣer tmurt-is, ddan yid-es inelmaden is. 
					</seg>
					<seg id="b.MAR.6.2" type="verse">
						Akken i d-yewweḍ wass n westeɛfu, yebda yesselmad di lǧameɛ. Aṭas i gwehmen seg wid i s-isellen, qqaṛen : Ansi i s-d-yekka wayagi ? D acu-ț lefhama-yagi i s-d ițțunefken ? Ansi i s-d-tekka tezmert s wayes ixeddem lbeṛhanat-agi meṛṛa ? 
					</seg>
					<seg id="b.MAR.6.3" type="verse">
						Mačči d wagi i d aneǧǧaṛ-nni, mmi-s n Meryem, gma-s n Yeɛqub, n Yuses, n Yuda akk-d Semɛun ? Anaɣ yessetma-s gar-aneɣ i țɛicint ? Ayagi yella-yasen d ugur daymi ur uminen ara yis.  
					</seg>
					<seg id="b.MAR.6.4" type="verse">
						Sidna Ɛisa yenna-yasen : Anagar di tmurt-is ger imawlan is d wat wexxam-is i gețwaḥqeṛ nnbi.  
					</seg>
					<seg id="b.MAR.6.5" type="verse">
						Ur yexdim dinna ula d yiwen n lbeṛhan, anagar kra imuḍan i ɣef yessers ifassen-is yesseḥla-ten.  
					</seg>
					<seg id="b.MAR.6.6" type="verse">
						Yewhem deg-sen imi ugin ad amnen. Dɣa ileḥḥu, yesselmad di tudrin iqeṛben tamdint n Naṣaret.  
					</seg>
					<seg id="b.MAR.6.7" type="verse">
						Sidna Ɛisa yessawel i tnac-nni inelmaden, iceggeɛ-iten sin sin, yefka yasen tazmert ad ssufɣen iṛuḥaniyen.  
					</seg>
					<seg id="b.MAR.6.8" type="verse">
						Iweṣṣa-ten, yenna-yasen : Ur țțawit yid-wen acemma i webrid, ama d aɣṛum, ama d agrab ama d aṣurdi deg waggus, anagar aɛekkaz deg ufus. 
					</seg>
					<seg id="b.MAR.6.9" type="verse">
						Elset irkasen, meɛna ur țțawit ara yid-wen aqenduṛ wis sin.  
					</seg>
					<seg id="b.MAR.6.10" type="verse">
						Yenna-yasen daɣen : Axxam anda stṛeḥben yis-wen qqimet ɣuṛ-sen alamma tṛuḥem.  
					</seg>
					<seg id="b.MAR.6.11" type="verse">
						Ma yella wanda ur sṭerḥben ara yis-wen, ur bɣin ara a wen-slen, ṛuḥet syenna, zwit aɣebbaṛ n warkasen-nwen, ddnub i yirawen-nsen.  
					</seg>
					<seg id="b.MAR.6.12" type="verse">
						Ṛuḥen țbecciṛen i yemdanen iwakken a d-uɣalen ɣer webrid. 
					</seg>
					<seg id="b.MAR.6.13" type="verse">
						Ssufuɣen aṭas n leǧnun, dehhinen s zzit aṭas n imuḍan, sseḥlayen-ten.  
					</seg>
					<seg id="b.MAR.6.14" type="verse">
						Yuɣal yisem n Sidna Ɛisa mechuṛ di tmurt meṛṛa, yewweḍ lexbaṛ-is ɣer ugellid Hiṛudus. Kra qqaṛen : D Yeḥya aɣeṭṭas i d-iḥyan si ger lmegtin, daymi i gezmer ad ixdem lbeṛhanat.  
					</seg>
					<seg id="b.MAR.6.15" type="verse">
						Wiyaḍ qqaṛen : D nnbi Ilyas. Wiyaḍ daɣen qqaṛen-as : D nnbi am lenbiya nniḍen.  
					</seg>
					<seg id="b.MAR.6.16" type="verse">
						Meɛna mi gesla Hiṛudus s wannect-agi, yeqqaṛ : D Yehya-nni iwumi kkseɣ aqqeṛṛuy, i d-iḥyan !  
					</seg>
					<seg id="b.MAR.6.17" type="verse">
						Axaṭer d Hiṛudus s yiman-is i gerran Yeḥya ɣer lḥebs yeqqen-it s ssnasel, mi t-ilum imi guɣ Hiṛudyad yellan ț-țameṭṭut n gma-s Filbas.  
					</seg>
					<seg id="b.MAR.6.18" type="verse">
						Yeḥya aɣeṭṭas yella yeqqaṛ-as : D leḥṛam fell-ak aț-țaɣeḍ tameṭṭut n gma-k !  
					</seg>
					<seg id="b.MAR.6.19" type="verse">
						Daymi i t-tekṛeh Hiṛudyad, yerna tețqellib amek ara t-tneɣ lameɛna ur s-tufi ara abrid ; 
					</seg>
					<seg id="b.MAR.6.20" type="verse">
						axaṭer Hiṛudus yețqadaṛ Yeḥya imi i t-iẓra d argaz yeṣfan, d aḥeqqi, daymi i gețḥunnu fell-as. Iḥemmel ad ismeḥses i wawal-is, meɛna m'ara s-isel iɛewweq.  
					</seg>
					<seg id="b.MAR.6.21" type="verse">
						Ațaya teɣli-yas-d sebba i Hiṛudyad... Ass n lɛid n tlalit-is, Hiṛudus iɛreḍ-ed ɣer imensi imeqqranen n tgelda-s, imeqqranen n lɛeskeṛ akk-d imdebbṛen n tmurt n Jlili.  
					</seg>
					<seg id="b.MAR.6.22" type="verse">
						Tekcem-ed yelli-s n Hiṛudyad tecḍeḥ, dɣa teɛǧeb-as i Hiṛudus d inebgawen-is. Agellid yenna i teqcict-nni : Ssuter-iyi-d ayen tebɣiḍ a m-t-id fkeɣ.  
					</seg>
					<seg id="b.MAR.6.23" type="verse">
						Yerna yeggul-as : Ssuter-ed ayen tebɣiḍ a m-t-id fkeɣ, ɣas d azgen di tgelda-w.  
					</seg>
					<seg id="b.MAR.6.24" type="verse">
						Teffeɣ tenna i yemma-s : D acu ara s-ssutreɣ ? Terra-yas : Ssuter-as aqeṛṛuy n Yeḥya.  
					</seg>
					<seg id="b.MAR.6.25" type="verse">
						Tekcem ɣer ugellid tenna-yas : Efk-iyi-d tura kan aqeṛṛuy n Yeḥya deg uḍebsi !  
					</seg>
					<seg id="b.MAR.6.26" type="verse">
						Agellid-nni yeḥzen mačči d kra, lameɛna imi s-yeggul zdat inebgawen is, ur yezmir ara ad iḥnet.  
					</seg>
					<seg id="b.MAR.6.27" type="verse">
						Iceggeɛ imiren kan yiwen uɛessas, yumeṛ-it a s-d-yawi aqeṛṛuy n Yeḥya aɣeṭṭas. Aɛessas-nni iṛuḥ ɣer lḥebs, ikkes-as aqeṛṛuy i Yeḥya.  
					</seg>
					<seg id="b.MAR.6.28" type="verse">
						Yewwi-t-id deg uḍebsi, yefka-t i teqcict-nni, ma d nețțat tewwi-t i yemma-s.  
					</seg>
					<seg id="b.MAR.6.29" type="verse">
						Mi slan s wayagi, inelmaden n Yeḥya usan-d wwin lǧețța-s meḍlen-ț.  
					</seg>
					<seg id="b.MAR.6.30" type="verse">
						Uɣalen-d inelmaden, nnejmaɛen ɣer Sidna Ɛisa, ḥkan-as ayen akk xedmen d wayen slemden.  
					</seg>
					<seg id="b.MAR.6.31" type="verse">
						Imi aṭas n lɣaci i gețṛuḥun țțuɣalen-d, ur sɛin ara lweqt ad ččen, dɣa Sidna Ɛisa yenna-yasen : Eyyaw a nṛuḥet ɣer wemkan iḍeṛfen iwakken aț-țesteɛfum.  
					</seg>
					<seg id="b.MAR.6.32" type="verse">
						Rekben di teflukt, ṛuḥen ad stuṛṛfen iman-nsen.  
					</seg>
					<seg id="b.MAR.6.33" type="verse">
						Aṭas i ten-iwalan mi ṛuḥen, ɛeqlen-ten, imiren uzzlen-d ɣef wuḍar si mkul tamdint. Zwaren-ten ɣer wanda akken i teddun.  
					</seg>
					<seg id="b.MAR.6.34" type="verse">
						Mi d-yers si teflukt, iwala ayendin n lɣaci ; dɣa ɣaḍen-t imi cban taqeḍɛit n wulli ur nesɛi ameksa. Yebda yesselmad-iten deg waṭas n lecɣal. 
					</seg>
					<seg id="b.MAR.6.35" type="verse">
						Mi qṛib ad yeɣli wass, usan-d inelmaden-is nnan-as : Amkan-agi yexla yerna iṛuḥ lḥal, 
					</seg>
					<seg id="b.MAR.6.36" type="verse">
						serreḥ i lɣaci ad ṛuḥen ɣer leɛzayeb ț-țudrin i d-iqeṛben iwakken a d-aɣen ayen ara ččen.  
					</seg>
					<seg id="b.MAR.6.37" type="verse">
						Yerra-yasen : Fket-asen kunwi ayen ara ččen ! Nutni rran-as : Eɛni tebɣiḍ a nṛuḥ a d-naɣ aɣṛum s wazal n mitin alef  iwakken a nessečč annect-agi n lɣaci ?  
					</seg>
					<seg id="b.MAR.6.38" type="verse">
						Dɣa yenna-yasen : Acḥal n teḥbulin n weɣṛum i tesɛam ? Ṛuḥet aț-țwalim . Mi d-ẓran, nnan-as : ?uṛ-nneɣ xemsa n teḥbulin n weɣṛum d sin iḥewtiwen (iselman ).  
					</seg>
					<seg id="b.MAR.6.39" type="verse">
						Imiren, Sidna Ɛisa yenna i inelmaden-is ad sɣimen lɣaci ț-țirebbaɛ ɣef leḥcic.  
					</seg>
					<seg id="b.MAR.6.40" type="verse">
						Qqimen ț-țirebbaɛ n meyya akk d xemsin.  
					</seg>
					<seg id="b.MAR.6.41" type="verse">
						Yeddem xemsa n teḥbulin-nni n weɣṛum d sin iḥewtiwen, yerfed allen-is ɣer igenni yeḥmed Ṛebbi. Yebḍa aɣṛum-nni, yefka-t i inelmaden a t-feṛqen i lɣaci. Ifṛeq-asen ula d sin-nni iḥewtiwen.  
					</seg>
					<seg id="b.MAR.6.42" type="verse">
						?čan akk armi ṛwan, 
					</seg>
					<seg id="b.MAR.6.43" type="verse">
						jemɛen-d tnac iḍellaɛen n weɣṛum akk-d lḥut i d-yegran.  
					</seg>
					<seg id="b.MAR.6.44" type="verse">
						Wid yeččan si lqut-nni llan di xemsa alef yid-sen.  
					</seg>
					<seg id="b.MAR.6.45" type="verse">
						Imiren kan, iḥettem ɣef yinelmaden-is ad zegren s teflukt agummaḍ i lebḥeṛ, ad zwiren ɣer temdint n Bitsayda, ma d nețța ad iqqim ad yerr lɣaci.  
					</seg>
					<seg id="b.MAR.6.46" type="verse">
						Mi gemfaṛaq yid-sen, yuli ɣer wedrar iwakken ad iẓẓall.  
					</seg>
					<seg id="b.MAR.6.47" type="verse">
						Mi d-tewweḍ tmeddit, taflukt nni tella di tlemmast n lebḥeṛ, ma d Sidna Ɛisa yeqqim weḥd-es di lberr.  
					</seg>
					<seg id="b.MAR.6.48" type="verse">
						Iwala ṛwan lḥif mi kkaten imeqdafen, axaṭer aḍu yețțara-ten ɣer deffir. Mi qṛib ad yali wass iṛuḥ ɣuṛ-sen, iteddu ɣef waman, yebɣa a sen-iɛeddi. 
					</seg>
					<seg id="b.MAR.6.49" type="verse">
						Mi t-walan ileḥḥu ɣef waman, nwan-t d lexyal, bdan țɛeggiḍen, 
					</seg>
					<seg id="b.MAR.6.50" type="verse">
						xelɛen axaṭer țwalin-t akk. Imiren iluɛa-ten yenna-yasen : Ur xellɛet ara, d nekk ; ur țțaggadet ara !  
					</seg>
					<seg id="b.MAR.6.51" type="verse">
						Akken kan yekcem ɣer teflukt ɣuṛ-sen, yers waḍu-nni. 
					</seg>
					<seg id="b.MAR.6.52" type="verse">
						Inelmaden dehcen nezzeh, axaṭer ur fhimen ara lbeṛhan-nni n weɣṛum, imi ulawen nsen qquṛen.  
					</seg>
					<seg id="b.MAR.6.53" type="verse">
						Kemmlen abrid-nsen, ffɣen ɣer tmurt n Jiniṣaret, rsen dinna. 
					</seg>
					<seg id="b.MAR.6.54" type="verse">
						Mi d-ṣubben si teflukt, lɣaci yeɛqel Sidna Ɛisa imiren kan, 
					</seg>
					<seg id="b.MAR.6.55" type="verse">
						dɣa uzzlen di mkul amkan n tmurt, bdan țțawin-as-ed imuḍan deg wusu-nsen ɣer yal amkan anda yella.  
					</seg>
					<seg id="b.MAR.6.56" type="verse">
						Di mkul amkan anda iṛuḥ, ama ț-țaddart ama ț-țamdint neɣ d izuɣaṛ, țțawin-as-ed imuḍan ɣer imukan n tejmaɛin, țḥellilen-t iwakken a ten-yeǧǧ ad nnalen ulamma d icuḍaḍ n ujellab-is. Wid akk i t-ițnalen ḥellun  
					</seg>
				</div>
				<div id="b.MAR.7" type="chapter">
					<seg id="b.MAR.7.1" type="verse">
						Ifariziyen d kra lɛulama n ccariɛa i d-yusan si temdint n Lquds, nnejmaɛen-d ɣer Sidna Ɛisa. 
					</seg>
					<seg id="b.MAR.7.2" type="verse">
						Walan kra seg inelmaden-is tețțen aɣṛum mbla ma ssarden ifassen-nsen, akken tella di lɛadda-nsen.  
					</seg>
					<seg id="b.MAR.7.3" type="verse">
						Axaṭer ifariziyen akk-d wat Isṛail ur tețțen ara uqbel ad ssirden ifassen-nsen, imi ṭṭfen di lɛadda n lejdud-nsen.  
					</seg>
					<seg id="b.MAR.7.4" type="verse">
						M'ara d-uɣalen si ssuq, ur tețțen ara alamma uɣen luḍu. ?ṭfen daɣen deg waṭas n lɛaddat nniḍen : tarda n yeqbac, n tbuqalin, akk-d lḥilat meṛṛa n nnḥas.  
					</seg>
					<seg id="b.MAR.7.5" type="verse">
						Ifariziyen d lɛulama steqsan-t, nnan-as : Acuɣer inelmaden-ik ur ṭṭifen ara di lɛaddat i ɣ-d-ǧǧan lejdud nneɣ, atan tețțen s ifassen yumsen ?  
					</seg>
					<seg id="b.MAR.7.6" type="verse">
						Yerra-yasen : Ay at sin wudmawen ! Fell-awen i d-yura nnbi Iceɛya mi d-yenna :  Lǧil-agi țɛebbiden-iyi s yimi-nsen kan, lameɛna deg ulawen-nsen beɛden fell-i aṭas.  
					</seg>
					<seg id="b.MAR.7.7" type="verse">
						 Aɛebbed-agi i yi-țɛebbiden ur yesɛi ara lqima, imi ayen sselmaden mačči s ɣuṛ-i i d-yekka meɛna d lɛaddat n yemdanen kan.   
					</seg>
					<seg id="b.MAR.7.8" type="verse">
						Tețțaǧǧam lumuṛat i d-yefka Sidi Ṛebbi akken aț-țtebɛem leɛwayed n yemdanen .  
					</seg>
					<seg id="b.MAR.7.9" type="verse">
						Sidna Ɛisa yenna daɣen : Tețțarram di ṭṭerf lumuṛ n Ṛebbi, iwakken aț-țeṭṭfem di leɛwayed-nwen. 
					</seg>
					<seg id="b.MAR.7.10" type="verse">
						Axaṭer Musa yenna-d  qadeṛ baba-k d yemma-k. Yenna-d daɣen :  Win ara ineɛlen baba-s d yemma-s, ad ițwaḥkem fell-as s lmut.  
					</seg>
					<seg id="b.MAR.7.11" type="verse">
						Ma d kunwi tesselmadem belli yezmer yiwen ad yini i baba-s neɣ i yemma-s : « Ayen s wacu ilaq a kkun-refdeɣ, fkiɣ-t d lqeṛban, ( yeɛni d lweɛda i Ṛebbi ). » 
					</seg>
					<seg id="b.MAR.7.12" type="verse">
						S wakka tserrḥem-as ur yețɛawan ara imawlan-is. 
					</seg>
					<seg id="b.MAR.7.13" type="verse">
						Atah wamek i tețbeddilem awal n Ṛebbi s lɛaddat-nwen yerna aṭas n temsalin nniḍen i txeddmem am tigi.  
					</seg>
					<seg id="b.MAR.7.14" type="verse">
						Yessawel daɣen i lɣaci yenna yasen : Smeḥset-iyi-d akk, tfehmem : 
					</seg>
					<seg id="b.MAR.7.15" type="verse">
						Mačči d ayen ikečmen ɣer daxel n wemdan ara t-yesneǧsen, meɛna d ayen i d-ițeffɣen seg ul-is. 
					</seg>
					<seg id="b.MAR.7.16" type="verse">
						Ma tesɛam imeẓẓuɣen isellen, slet-ed !  
					</seg>
					<seg id="b.MAR.7.17" type="verse">
						Mi geǧǧa lɣaci-nni, yekcem ɣer yiwen wexxam, inelmaden-is ssutren as a sen-d-issefhem lemtel nni.  
					</seg>
					<seg id="b.MAR.7.18" type="verse">
						Yenna-yasen : Eɛni ula d kunwi ur tefhimem ara ayen bɣiɣ a wen-t-id-iniɣ ? Ur teẓrim ara belli mačči d ayen i gkeččmen ɣer daxel n wemdan i t-yessenǧasen ? 
					</seg>
					<seg id="b.MAR.7.19" type="verse">
						Axaṭer ayagi ur ikeččem ara ɣer wul-is, meɛna ɣer uɛebbuḍ-is, dɣa ad ițwadeggeṛ ɣer beṛṛa. S wakka, i gesseḥlel Sidna Ɛisa yal lqut. 
					</seg>
					<seg id="b.MAR.7.20" type="verse">
						Yerna yenna : D ayen i d-ițeffɣen seg wemdan i t-yessenǧasen. 
					</seg>
					<seg id="b.MAR.7.21" type="verse">
						Axaṭer si zdaxel n wul-is i d-țeffɣen yir ixemmimen : asefsed, tukerḍa, timegṛaḍ, 
					</seg>
					<seg id="b.MAR.7.22" type="verse">
						zzna, yir ccehwat, cceṛ, tiḥila, lexdeɛ, tismin, lekfeṛ, zzux, d wayen akk yellan d lehbala.  
					</seg>
					<seg id="b.MAR.7.23" type="verse">
						Ayagi akk ițeffeɣ-ed seg ul n wemdan yessenǧas-it.  
					</seg>
					<seg id="b.MAR.7.24" type="verse">
						Sidna Ɛisa iṛuḥ syenna ɣer leǧwahi n temdint n ?ur. Yekcem ɣer yiwen wexxam. Ur yebɣi ara a t-ẓren medden anda yella, lameɛna ur yezmir ara ad iffer fell-asen. 
					</seg>
					<seg id="b.MAR.7.25" type="verse">
						?-țideț, akken kan yewweḍ, ațaya yiwet n tmeṭṭut yesɛan yelli-s izdeɣ-iț uṛuḥani ; tesla s Sidna Ɛisa dɣa tusa-d teɣli ɣer idaṛṛen-is. 
					</seg>
					<seg id="b.MAR.7.26" type="verse">
						Tameṭṭut-agi ț-țagrikit, tusa-d si leǧwahi yellan ger tmurt n Surya d Finisya. Tessuter-as ad issufeɣ aṛuḥani izedɣen yelli-s.  
					</seg>
					<seg id="b.MAR.7.27" type="verse">
						Sidna Ɛisa yenna-yas : Eǧǧ uqbel arrac n wexxam ad ṛwun, axaṭer ur ilaq ara a nḍeggeṛ aɣṛum n warrac i yeqjan imecṭaḥ.  
					</seg>
					<seg id="b.MAR.7.28" type="verse">
						Terra-yas : Ih a Sidi, meɛna iqjan imecṭaḥ ddaw ṭṭabla, tețțen tifețțitin iɣellin i warrac.  
					</seg>
					<seg id="b.MAR.7.29" type="verse">
						Imiren yenna-yas : ?ef wawal-agi i d-tenniḍ, ṛuḥ, yelli-m yeffeɣ-iț uṛuḥani.  
					</seg>
					<seg id="b.MAR.7.30" type="verse">
						Mi tewweḍ ɣer wexxam-is, tufa yelli-s teḍleq ɣef wussu, yeffeɣ-iț uṛuḥani.  
					</seg>
					<seg id="b.MAR.7.31" type="verse">
						Sidna Ɛisa iṛuḥ si lǧiha n temdint n ?ur, iɛedda-d ɣef temdint n Sidun, yezger tamurt n ɛecṛa-nni n temdinin i deg llant ɛecṛa temdinin-nni, yewweḍ ɣer lebḥeṛ n Jlili.  
					</seg>
					<seg id="b.MAR.7.32" type="verse">
						Wwin-as-d yiwen wergaz d aɛeẓẓug, d ameqmaq ; ḥellelen-t iwakken ad issers afus-is fell-as.  
					</seg>
					<seg id="b.MAR.7.33" type="verse">
						Sidna Ɛisa yewwi-t yid-es, issebɛed-it ɣef lɣaci ; mi gessekcem iḍuḍan-is deg imeẓẓuɣen n wergaz nni, idhen iḍuḍan-is s imetman, yennul-as iles-is yis-sen, 
					</seg>
					<seg id="b.MAR.7.34" type="verse">
						dɣa yerfed allen-is ɣer igenni, yerra-d nnehta yenna : Effataḥ ! (Yeɛni : eldi )  
					</seg>
					<seg id="b.MAR.7.35" type="verse">
						Imiren kan, imeẓẓuɣen-is ldin, iles-is iserreḥ, yebda yețmeslay akken ilaq. 
					</seg>
					<seg id="b.MAR.7.36" type="verse">
						Sidna Ɛisa iweṣṣa-ten ur țɛawaden i yiwen ayagi ; meɛna simmal yețweṣṣi deg-sen, simmal nutni țberriḥen lexbaṛ. 
					</seg>
					<seg id="b.MAR.7.37" type="verse">
						Lɣaci wehmen, tɛeǧǧben deg wayen ixeddem, qqaṛen-as : Ayen ixeddem akk igerrez ; yețțarra-d ula ț-țimesliwt i iɛeẓẓugen yessenṭaq-ed ula d igugamen !  
					</seg>
				</div>
				<div id="b.MAR.8" type="chapter">
					<seg id="b.MAR.8.1" type="verse">
						Deg wussan-nni, innejmaɛ-ed daɣen waṭas n lɣaci, ur sɛin ara ayen ara ččen. Sidna Ɛisa yessawel i inelmaden-is, yenna-yasen :  
					</seg>
					<seg id="b.MAR.8.2" type="verse">
						Tejreḥ tasa-w ɣef lɣaci-agi, tlata wussan aya i qqimen yid-i, yerna ulac ayen ara ččen. 
					</seg>
					<seg id="b.MAR.8.3" type="verse">
						Ma yella rriɣ-ten ansi i d-kkan i laẓ, ad nezfen deg webrid axaṭer kra deg-sen usan-d si lebɛid.  
					</seg>
					<seg id="b.MAR.8.4" type="verse">
						Inelmaden-is rran-as-d : Ansi ara ɣ-d-yekk weɣṛum ara ten-yesseṛwun deg wemkan-agi yexlan ?  
					</seg>
					<seg id="b.MAR.8.5" type="verse">
						Sidna Ɛisa yesteqsa-ten : Acḥal n teḥbulin n weɣṛum i tesɛam ? Rran-as-ed : ?uṛ-nneɣ sebɛa teḥbulin !  
					</seg>
					<seg id="b.MAR.8.6" type="verse">
						Yenna i lɣaci ad qqimen ɣer lqaɛa. Dɣa yeddem-ed sebɛa teḥbulin-nni n weɣṛum, yeḥmed Sidi Ṛebbi, yebḍa-tent, yefka-tent i inelmaden-is feṛqen-tent i lɣaci. 
					</seg>
					<seg id="b.MAR.8.7" type="verse">
						Sɛan daɣen kra iselman ( iḥewtiwen ) imecṭaḥ. Yeḥmed daɣen Sidi Ṛebbi, yenna-yasen a ten-feṛqen i lɣaci. 
					</seg>
					<seg id="b.MAR.8.8" type="verse">
						?čan armi ṛwan. Rnan sagren-d azal n sebɛa iqecwalen. 
					</seg>
					<seg id="b.MAR.8.9" type="verse">
						Llan deg wazal n ṛebɛa alaf n yemdanen. Mi fukken lmakla, iserreḥ-asen ad uɣalen ɣer ixxamen-nsen.  
					</seg>
					<seg id="b.MAR.8.10" type="verse">
						Imiren kan yuli ɣer teflukt nețța d inelmaden-is, ṛuḥen ɣer leǧwahi n Dalmanuta.  
					</seg>
					<seg id="b.MAR.8.11" type="verse">
						Ṛuḥen-d ifariziyen, bdan țmeslayen d Sidna Ɛisa iwakken a t-jeṛṛben, ssutren-as ad ixdem lbeṛhan ara d-iṣubben seg igenni. 
					</seg>
					<seg id="b.MAR.8.12" type="verse">
						Sidna Ɛisa yerra-d nnehta, yenna : Acuɣer i yi-d-ssuturen lbeṛhan yemdanen n lǧil-agi ? S tideț aql-i nniɣ-awen : d lmuḥal a s-d-ițunefk lbeṛhan i lǧil-agi !  
					</seg>
					<seg id="b.MAR.8.13" type="verse">
						Dɣa yeǧǧa-ten, yerkeb daɣen di teflukt iwakken ad izger agummaḍ. 
					</seg>
					<seg id="b.MAR.8.14" type="verse">
						Inelmaden țțun ur wwin ara aɣṛum anagar yiwet n teḥbult i gellan ɣuṛ-sen di teflukt. 
					</seg>
					<seg id="b.MAR.8.15" type="verse">
						Sidna Ɛisa iweṣṣa-ten, yenna-yasen : ?adret iman-nwen ɣef temtunt ( iɣes ) n ifariziyen akk-d win n Hiṛudus.  
					</seg>
					<seg id="b.MAR.8.16" type="verse">
						Inelmaden qqaṛen wway gar asen : «Yenna-yaɣ-d ayagi imi ur d newwi ara aɣṛum.»  
					</seg>
					<seg id="b.MAR.8.17" type="verse">
						Mi geẓra ayen țxemmimen, yenna-yasen : Acuɣer tețxemimem ɣef weɣṛum ? Urɛad tfaqem ? Mazal ur tefhimem ara ? 
					</seg>
					<seg id="b.MAR.8.18" type="verse">
						 Eɛni qquṛen wulawen-nwen ? Tesɛam allen ur tețwalim ara, tesɛam imeẓẓuɣen ur tsellem ara ?   
					</seg>
					<seg id="b.MAR.8.19" type="verse">
						Ur tecfim ara mi bḍiɣ xemsa teḥbulin-nni n weɣṛum i xemsa alaf n yergazen, acḥal n iḍellaɛen n tsigar i tjemɛem ? Rran-as : Tnac iḍellaɛen.  
					</seg>
					<seg id="b.MAR.8.20" type="verse">
						I wasmi bḍiɣ sebɛa teḥbulin n weɣṛum i ṛebɛa alaf n yemdanen, acḥal n tqecwalin yeččuṛen ț-țisigar i d-tjemɛem ? Nnan-as : Sebɛa n tqecwalin.  
					</seg>
					<seg id="b.MAR.8.21" type="verse">
						Dɣa yenna-yasen : Werɛad tefhimem ihi ?  
					</seg>
					<seg id="b.MAR.8.22" type="verse">
						Ewwḍen ɣer temdint n Bitsayda. Wwin-as-d yiwen uderɣal, ḥellelen-t iwakken a t-yennal. 
					</seg>
					<seg id="b.MAR.8.23" type="verse">
						Sidna Ɛisa yeṭṭef afus i uderɣal-nni, yewwi-t beṛṛa n taddart. Yessers imetman ɣef wallen n uderɣal-nni, yessers ifassen is fell-as yesteqsa-t : Yella kra tețwaliḍ ?  
					</seg>
					<seg id="b.MAR.8.24" type="verse">
						Yerfed allen-is yenna : ?waliɣ imdanen am akken d ttjuṛ i gleḥḥun.  
					</seg>
					<seg id="b.MAR.8.25" type="verse">
						Sidna Ɛisa iɛawed issers-as ifassen ɣef wallen, mi gemmuqel uderɣal-nni, yuɣal-it-id yeẓri, ițwali akken ilaq. 
					</seg>
					<seg id="b.MAR.8.26" type="verse">
						Dɣa Sidna Ɛisa iceggeɛ-it ɣer wexxam-is, yenna-yas : Ur keččem ara ɣer taddart.  
					</seg>
					<seg id="b.MAR.8.27" type="verse">
						Sidna Ɛisa akk-d inelmaden-is ṛuḥen ɣer tudrin n Qiṣarya n Filibus. Deg webrid, yesteqsa-ten yenna yasen : D acu-yi ɣer lɣaci ?  
					</seg>
					<seg id="b.MAR.8.28" type="verse">
						Rran-as-d : Kra deg-sen qqaṛen d Yeḥya aɣeṭṭas i telliḍ, wiyaḍ qqaṛen d Sidna Ilyas, ma d wiyaḍ ḥesben-k d yiwen si lenbiya.  
					</seg>
					<seg id="b.MAR.8.29" type="verse">
						Yerna yesteqsa-ten : I kunwi, d acu-iyi ɣuṛ-wen ? Buṭrus yerra-yas : Keččini d Lmasiḥ. ( yeɛni win yextaṛ Ṛebbi )  
					</seg>
					<seg id="b.MAR.8.30" type="verse">
						Yumeṛ-iten iwakken ur țɛawaden i yiwen ayagi.  
					</seg>
					<seg id="b.MAR.8.31" type="verse">
						Sidna Ɛisa yebda yesselmad-iten yeqqaṛ : Mmi-s n bunadem ilaq ad yenɛețțab aṭas ; a t-nekkṛen lecyux d lmuqedmin imeqqranen akk-d lɛulama n ccariɛa. A t-nɣen, m'ara ɛeddin tlata wussan, a d-iḥyu si ger lmegtin.  
					</seg>
					<seg id="b.MAR.8.32" type="verse">
						Yenna-yasen-d ayagi ɛinani. Buṭrus ijbed-it weḥd-es, ilumm fell-as. 
					</seg>
					<seg id="b.MAR.8.33" type="verse">
						Sidna Ɛisa yezzi, imuqel inelmaden-is, yenna i Buṭrus : Wexxeṛ akkin fell-i a Cciṭan ! Ixemmimen-ik mačči n Ṛebbi, meɛna n yemdanen !  
					</seg>
					<seg id="b.MAR.8.34" type="verse">
						Sidna Ɛisa yessawel i lɣaci akk-d inelmaden-is, yenna-yasen : Ma yella win yebɣan ad iddu yid-i, ur ilaq ara ad ixemmem ɣef yiman-is, meɛna ilaq ad iqbel leɛtab ɣef ddemma n yisem-iw, ad ibbib amidag-is, a yi-d-itbeɛ.  
					</seg>
					<seg id="b.MAR.8.35" type="verse">
						Axaṭer win yebɣan ad isellek taṛwiḥt-is, a s-tṛuḥ ; ma d win ara yesṛuḥen tarwiḥt-is ɣef ddemma-w akk-d lexbaṛ n lxiṛ, a ț-isellek.  
					</seg>
					<seg id="b.MAR.8.36" type="verse">
						Ma yella irbeḥ-ed wemdan ddunit meṛṛa, acu n lfayda i gesɛa ma yesṛuḥ tudert-is ? 
					</seg>
					<seg id="b.MAR.8.37" type="verse">
						D acu ara yefk wemdan iwakken ad icafeɛ taṛwiḥt-is ?  
					</seg>
					<seg id="b.MAR.8.38" type="verse">
						Ma yella win yessetḥan yis-i akk-d imeslayen-iw ger lǧil-agi amednub, ifesden, ula d Mmi-s n bunadem ad issetḥi yis m'ara d-yas akk-d lmalayekkat iqedsen di lɛaḍima n baba-s.  
					</seg>
				</div>
				<div id="b.MAR.9" type="chapter">
					<seg id="b.MAR.9.1" type="verse">
						Sidna Ɛisa yenna daɣen : -- S tideț a wen-d-iniɣ, kra seg wid yellan dagi, ur țmețțaten ara alamma walan tagelda n Ṛebbi tusa-d s tmanegt tameqqrant.  
					</seg>
					<seg id="b.MAR.9.2" type="verse">
						Mi ɛeddan sețța wussan, Sidna Ɛisa yewwi yid-es Buṭrus, Yeɛqub d Yuḥenna, ulin ɣer yiwen wedrar ɛlayen. Mi llan dinna weḥḥed-sen, tenbeddal ṣṣifa-s zdat-sen, 
					</seg>
					<seg id="b.MAR.9.3" type="verse">
						llebsa-s tuɣal ț-țamellalt tețfeǧǧiǧ, ula d yiwen di ddunit ur izmir a ten yessimlul akken.  
					</seg>
					<seg id="b.MAR.9.4" type="verse">
						?ehṛen-asen-d nnbi Ilyas akk-d Sidna Musa, țmeslayen d Sidna Ɛisa. 
					</seg>
					<seg id="b.MAR.9.5" type="verse">
						Yenṭeq Buṭrus yenna i Sidna Ɛisa : A Sidi, yelha imi nella dagi. A nesbedd tlata iqiḍunen ; yiwen i kečč, wayeḍ i Sidna Musa wayeḍ i Sidna Ilyas.  
					</seg>
					<seg id="b.MAR.9.6" type="verse">
						Ur yeẓri d acu i d-yeqqaṛ axaṭer tekcem-iten lxelɛa ț-țameqqrant.  
					</seg>
					<seg id="b.MAR.9.7" type="verse">
						Taswiɛt kan ters-ed yiwet n tagut tɣumm-iten, si tagut-nni tenṭeq-ed yiwet n taɣect tenna-d : Wagi d Mmi ameɛzuz, smeḥsiset as !  
					</seg>
					<seg id="b.MAR.9.8" type="verse">
						Imiren kan, inelmaden muqlen ɣer mkul tama, ur walan ula d yiwen, anagar Sidna Ɛisa yellan yid-sen. 
					</seg>
					<seg id="b.MAR.9.9" type="verse">
						Mi d-ṣubben seg udrar, Sidna Ɛisa iweṣṣa-ten : Ur ḥekkut i yiwen ayen teẓram, alamma yeḥya-d Mmi-s n bunadem si ger lmegtin.  
					</seg>
					<seg id="b.MAR.9.10" type="verse">
						Uɣen-as awal, d acu kan țemsteqsayen, qqaṛen : Acu i d lmeɛna n ḥeggu si ger lmegtin ?  
					</seg>
					<seg id="b.MAR.9.11" type="verse">
						Inelmaden steqsan-t nnan-as : Acuɣer lɛulama n ccariɛa qqaṛen-d : ilaq a d-yas uqbel Sidna Ilyas ?  
					</seg>
					<seg id="b.MAR.9.12" type="verse">
						Yerra-yasen : ?-țideț,  a d-yas uqbel Ilyas, iwakken ad iseggem kullec. lameɛna acuɣer yețwakteb ɣef Mmi-s n bunadem belli ilaq  ad yenɛețțab aṭas yerna ad yețwaqehheṛ ?  
					</seg>
					<seg id="b.MAR.9.13" type="verse">
						Aql-i nniɣ-awen : Ilyas yusa-d, xedmen deg-s akken bɣan, am akken yețwakteb fell-as di tira iqedsen.  
					</seg>
					<seg id="b.MAR.9.14" type="verse">
						Mi d-ṣubben seg udrar, ufan-d lɣaci akk-d lɛulama n ccariɛa zzin i inelmaden nniḍen, țmeslayen yid-sen. 
					</seg>
					<seg id="b.MAR.9.15" type="verse">
						Mi d-walan Sidna Ɛisa, dehcen, uzzlen ad selmen fell-as. 
					</seg>
					<seg id="b.MAR.9.16" type="verse">
						Sidna Ɛisa yesteqsa-ten : ?ef wacu i tețmeslayem akka yid-sen ?  
					</seg>
					<seg id="b.MAR.9.17" type="verse">
						Yiwen wergaz si lɣaci-nni yerra-yas-d : A Sidi, wwiɣ-ak-d mmi axaṭer yesgugem-it uṛuḥani. 
					</seg>
					<seg id="b.MAR.9.18" type="verse">
						Kra wanda ara t-yeṭṭef, yesseɣlay-it ɣer lqaɛa ; aqcic yessufuɣ-ed tikufta, yețqeṛṛic tuɣmas, yețțuɣal d asemmaḍ. ?elleleɣ inelmaden-ik a t-ssufɣen seg-s meɛna ur zmiren ara.  
					</seg>
					<seg id="b.MAR.9.19" type="verse">
						Sidna Ɛisa yenna-yasen : A lǧil i gxuṣṣ liman ! Ar melmi ara yiliɣ yid-wen ? Ar melmi ara wen-ṣebṛeɣ ? Awit-ed aqcic-agi ! Wwin-as-t-id ;  
					</seg>
					<seg id="b.MAR.9.20" type="verse">
						akken kan iwala Sidna Ɛisa, aṛuḥani-nni yebda yețhuccu aqcic-nni, yesseɣli-t ɣer lqaɛa yessemṛareɣ-it armi i s-d yessufeɣ tikufta. 
					</seg>
					<seg id="b.MAR.9.21" type="verse">
						Sidna Ɛisa yesteqsa baba-s n weqcic-nni yenna-yas : Si melmi i d-ideṛṛu yid-es wayagi ? Yerra-yas-d : Seg wasmi yella d amecṭuḥ.  
					</seg>
					<seg id="b.MAR.9.22" type="verse">
						Acḥal d abrid i t-idemmer uṛuḥani-agi ɣer tmes d waman iwakken a t-ineɣ. Tura, ma yella wayen iwumi tzemreḍ, ḥunn fell-aɣ, ɛiwen-aɣ !  
					</seg>
					<seg id="b.MAR.9.23" type="verse">
						Sidna Ɛisa yerra-yas : Teqqaṛeḍ : ma tzemreḍ... ? Win yețțamnen yezmer i kullec !  
					</seg>
					<seg id="b.MAR.9.24" type="verse">
						Imiren kan, baba-s n weqcic-nni yenna : Umneɣ ! Meɛna sseǧhed-iyi axaṭer xuṣṣeɣ di liman.  
					</seg>
					<seg id="b.MAR.9.25" type="verse">
						Sidna Ɛisa mi gwala lɣaci uzzlen-d ɣuṛ-sen, yumeṛ i uṛuḥani-nni, yenna-yas : Ay aṛuḥani ! yesgugumen yesɛuẓẓugen, effeɣ seg weqcic-agi ur țɛawad ara aț-țkecmeḍ deg-s !  
					</seg>
					<seg id="b.MAR.9.26" type="verse">
						Imiren iɛeggeḍ, ihucc-it nezzeh, dɣa yeffeɣ seg-s. Aqcic-nni yuɣal am lmegget, daymi aṭas i s-yeqqaṛen : « yemmut. » 
					</seg>
					<seg id="b.MAR.9.27" type="verse">
						Meɛna Sidna Ɛisa yeṭṭef-as afus, isekker-it-id, ibedd.  
					</seg>
					<seg id="b.MAR.9.28" type="verse">
						Mi kecmen ɣer wexxam, inelmaden-is steqsan-t : Acuɣer ur nezmir ara nukni a nessufeɣ aṛuḥani-nni ?  
					</seg>
					<seg id="b.MAR.9.29" type="verse">
						Yenna-yasen : Iwakken aț-țessufɣem iṛuḥaniyen am wigi, ilaq aț-țețțuẓumem yerna aț-țețẓallam.  
					</seg>
					<seg id="b.MAR.9.30" type="verse">
						Ṛuḥen syenna, zegren tamurt n Jlili. Sidna Ɛisa ur yebɣi ara ad ẓren lɣaci anda i gella, 
					</seg>
					<seg id="b.MAR.9.31" type="verse">
						axaṭer yesselmad inelmaden-is, yenna-yasen : Mmi-s n bunadem ad ițțusellem ger ifassen n yemdanen, a t-nɣen, meɛna tlata wussan mbeɛd lmut-is a d-iḥyu.  
					</seg>
					<seg id="b.MAR.9.32" type="verse">
						Inelmaden-is ur fhimen ara lmeɛna n wawal-agi, yerna kukran a t-steqsin.  
					</seg>
					<seg id="b.MAR.9.33" type="verse">
						Mi ewwḍen ɣer temdint n Kafernaḥum. llan deg wexxam, Sidna Ɛisa yesteqsa-ten : ?ef wacu i tețmeslayem deg webrid ?  
					</seg>
					<seg id="b.MAR.9.34" type="verse">
						Lameɛna ssusmen akken ma llan, axaṭer deg webrid țmesteqsayen anwa i d ameqqran gar-asen. 
					</seg>
					<seg id="b.MAR.9.35" type="verse">
						Sidna Ɛisa yeqqim, yessawel i tnac-nni inelmaden-is, yenna-yasen : Win yebɣan ad yili d amezwaru, ilaq ad yeqqim d aneggaru, ad yuɣal d aqeddac i mkul yiwen. 
					</seg>
					<seg id="b.MAR.9.36" type="verse">
						Yeddem-ed yiwen weqcic amecṭuḥ, yesbedd-it zdat-sen dɣa yerfed-it ger ifassen-is, yenna-yasen :  
					</seg>
					<seg id="b.MAR.9.37" type="verse">
						Win iqeblen aqcic amecṭuḥ am wagi ɣef ddemma n yisem-iw, d nekk i geqbel, win i yi-qeblen mačči d nekk i geqbel lameɛna yeqbel Win i yi-d iceggɛen. 
					</seg>
					<seg id="b.MAR.9.38" type="verse">
						Yuḥenna yenna i Sidna Ɛisa : A Sidi, nwala yiwen wergaz yessufuɣ leǧnun s yisem-ik ; nugi-yas imi ur iteddu ara yid-nneɣ.  
					</seg>
					<seg id="b.MAR.9.39" type="verse">
						Sidna Ɛisa yerra-yas : Aneft-as, imi ulac win izemren ad ixdem lbeṛhan s yisem-iw, imiren ad yehdeṛ ayen n diri fell-i.  
					</seg>
					<seg id="b.MAR.9.40" type="verse">
						Win ur nelli ara d aɛdaw-nneɣ, yid-nneɣ i gella.  
					</seg>
					<seg id="b.MAR.9.41" type="verse">
						Kra win ara wen-d-yefken lkas n waman imi d inelmaden n Lmasiḥ i tellam, a wen-iniɣ s tideț, lxiṛ-is ur s-yețwankaṛ ara .  
					</seg>
					<seg id="b.MAR.9.42" type="verse">
						Win ara yilin d sebba n tuccḍa i yiwen seg imecṭuḥen-agi yumnen yis-i, axiṛ-as a s-ɛelqen ɣer temgeṛṭ aɣaṛef n tsirt, a t-ḍeggṛen ɣer lebḥeṛ.  
					</seg>
					<seg id="b.MAR.9.43" type="verse">
						Ma yella d afus-ik i d sebba n tuccḍa, gzem-it ; axiṛ-ak aț-țkecmeḍ ɣer tudert n dayem s yiwen ufus wala aț-țkecmeḍ s sin ifassen ɣer ǧahennama, aț-țețwaḍeggreḍ ɣer tmes ur nxețți.  
					</seg>
					<seg id="b.MAR.9.44" type="verse">
						nna awekkiw itețțen lǧețțat ur yețmețțat ara, times ur txețți ara maḍi.]
					</seg>
					<seg id="b.MAR.9.45" type="verse">
						Ma yella d aḍaṛ-ik i d sebba n tuccḍa, gzem-it ;axiṛ-ak aț-țkecmeḍ ɣer tudert n dayem s yiwen uḍar wala aț-țkecmeḍ s sin iḍaṛṛen ɣer ǧahennama, aț-țețwaḍeggreḍ ɣer tmes ur nxețți.  
					</seg>
					<seg id="b.MAR.9.46" type="verse">
						nna awekkiw itețțen lǧețțat ur yețmețțat ara, times ur txețți ara maḍi.]
					</seg>
					<seg id="b.MAR.9.47" type="verse">
						Daɣen ma yella ț-țiṭ-ik i gellan d sebba n tuccḍa, qleɛ-iț-id ; axiṛ-ak aț-țkecmeḍ ɣer tgelda n Sidi Ṛebbi s yiwet n tiṭ, wala aț-țwaḍeggṛeḍ s snat wallen ɣer ǧahennama.  
					</seg>
					<seg id="b.MAR.9.48" type="verse">
						Dinna awekkiw itețțen lǧețțat ur yețmețțat ara, times ur txețți ara maḍi.  
					</seg>
					<seg id="b.MAR.9.49" type="verse">
						Axaṭer mkul amdan ilaq ad yețwamelleḥ s tmes.  
					</seg>
					<seg id="b.MAR.9.50" type="verse">
						Lmelḥ, d ayen yelhan ; meɛna ma tṛuḥ-as lbenna-s, s wacu ara t-tmellḥem ?  
					</seg>
					<seg id="b.MAR.9.51" type="verse">
						Sɛut lmelḥ deg yiman-nwen, tɛicem wway gar-awen di lehna.  
					</seg>
				</div>
				<div id="b.MAR.10" type="chapter">
					<seg id="b.MAR.10.1" type="verse">
						Sidna Ɛisa yeṭṭef abrid ɣer tmurt n Yahuda agummaḍ i wasif n Urdun. Nnejmaɛen-d daɣen ɣuṛ-es aṭas n lɣaci. Yebda yesselmad-iten akken yennum. 
					</seg>
					<seg id="b.MAR.10.2" type="verse">
						Ifariziyen qesden-t-id a t-jeṛṛben. Steqsan-t nnan-as : Yeḥlel i wergaz ad yebru i tmeṭṭut-is neɣ ala ?  
					</seg>
					<seg id="b.MAR.10.3" type="verse">
						Yerra-yasen : Acu n lameṛ i wen-d-yeǧǧa Musa ?  
					</seg>
					<seg id="b.MAR.10.4" type="verse">
						Nnan-as :  Sidna Musa issereḥ-aɣ a nebru i tmeṭṭut-nneɣ ma nefka-yas leɛqed n berru.   
					</seg>
					<seg id="b.MAR.10.5" type="verse">
						Sidna Ɛisa yerra-yasen : ?ef ddemma n wulawen-nwen yeqquṛen i wen-d-yeǧǧa lameṛ-agi. 
					</seg>
					<seg id="b.MAR.10.6" type="verse">
						 Lameɛna di tazwara, Sidi Ṛebbi ixleq-ed argaz ț-țmeṭṭut . 
					</seg>
					<seg id="b.MAR.10.7" type="verse">
						Daymi :  Argaz ad yeǧǧ baba-s akk-d yemma-s,iwakken ad iɛic ț-țmeṭṭut-is.   
					</seg>
					<seg id="b.MAR.10.8" type="verse">
						 Imiren, di sin yid-sen ad uɣalen d yiwet n lǧețța.  S wakka, ur llin ara d sin meɛna ad uɣalen d yiwen.    
					</seg>
					<seg id="b.MAR.10.9" type="verse">
						Ihi, ur feṛqet ara wayen yesdukkel Ṛebbi.  
					</seg>
					<seg id="b.MAR.10.10" type="verse">
						Mi llan deg wexxam, steqsan-t daɣen inelmaden-is ɣef wannect-nni. 
					</seg>
					<seg id="b.MAR.10.11" type="verse">
						Yerra-yasen : Kra win ara yebrun i tmeṭṭut-is yuɣ tayeḍ, ixdeɛ tameṭṭut tamezwarut, yezna. 
					</seg>
					<seg id="b.MAR.10.12" type="verse">
						Akken daɣen, tameṭṭut ara yebrun i wergaz-is aț-țaɣ wayeḍ, tezna.  
					</seg>
					<seg id="b.MAR.10.13" type="verse">
						Kra yemdanen wwin-as-d arrac imecṭuḥen iwakken ad yessers ifassen-is fell-asen, meɛna inelmaden țțaran-ten.  
					</seg>
					<seg id="b.MAR.10.14" type="verse">
						Mi ten-iwala Sidna Ɛisa, yezɛef fell-asen yenna-yasen : Anfet i warrac a d-asen ɣuṛ-i ! Ur ten-țțarrat ara, axaṭer tagelda n Ṛebbi i wid yellan am nutni.  
					</seg>
					<seg id="b.MAR.10.15" type="verse">
						A wen-iniɣ tideț : kra win ur neqbil ara tagelda n Ṛebbi am weqcic amecṭuḥ, ur ț-ikeččem ara.  
					</seg>
					<seg id="b.MAR.10.16" type="verse">
						Imiren issuden-iten, yessers ifassen-is fell-asen, dɣa iburek-iten.  
					</seg>
					<seg id="b.MAR.10.17" type="verse">
						Akken iteddu Sidna Ɛisa ad iṛuḥ, ataya yiwen ilemẓi yeɣli ɣef tgecrar zdat-es, yenna-yas : A ccix yelhan, d acu ilaqen a t-xedmeɣ iwakken ad sɛuɣ tudert n dayem ?  
					</seg>
					<seg id="b.MAR.10.18" type="verse">
						Sidna Ɛisa yerra-yas : Acuɣeṛ i yi-tsemmaḍ « win yelhan » ? Ulac win yelhan, anagar Ṛebbi weḥd-es.  
					</seg>
					<seg id="b.MAR.10.19" type="verse">
						Tessneḍ ccariɛa n Musa :  Ur tneqqeḍ ara, ur tzennuḍ ara, ur tețțakṛeḍ ara, ur tețcehhiḍeḍ ara s ẓẓur, ur txeddɛeḍ ( tețḍuṛuḍ ) ara, aț-țqadṛeḍ baba-k d yemma-k.  
					</seg>
					<seg id="b.MAR.10.20" type="verse">
						Yerra-yas : A Sidi, ayagi akk xedmeɣ-t seg wasmi lliɣ d ameẓyan.  
					</seg>
					<seg id="b.MAR.10.21" type="verse">
						Sidna Ɛisa imuqel-it s leḥnana yenna-yas : Txuṣṣ-ik kan yiwet n lḥaǧa : ṛuḥ, zzenz akk ayen tesɛiḍ, tseddqeḍ-t i imeɣban iwakken aț-țesɛuḍ agerruj deg igenni ; imiren as-ed tbeɛ-iyi-d.  
					</seg>
					<seg id="b.MAR.10.22" type="verse">
						Mi gesla ilemẓi-nni i imeslayen n Sidna Ɛisa, yennuɣna. Iṛuḥ s leḥzen axaṭer yesɛa aṭas n cci.  
					</seg>
					<seg id="b.MAR.10.23" type="verse">
						Sidna Ɛisa imuqel wid i s-d-izzin, yenna i inelmaden-is : Acḥal i gewɛeṛ i wid yesɛan cci ad kecmen ɣer tgelda n Sidi Ṛebbi !  
					</seg>
					<seg id="b.MAR.10.24" type="verse">
						Inelmaden-is dehcen mi slan imeslayen-agi. Sidna Ɛisa yenna-yasen daɣen : Acḥal i gewɛeṛ unekcum ɣer tgelda n Sidi Ṛebbi a tarwa !  
					</seg>
					<seg id="b.MAR.10.25" type="verse">
						Ishel-as i welɣem ad iɛeddi di tiṭ n tissegnit wala i umeṛkanti ad ikcem ɣer tgelda n Sidi Ṛebbi.  
					</seg>
					<seg id="b.MAR.10.26" type="verse">
						Ayagi issewhem inelmaden akteṛ, qqaṛen wway gar-asen : Ihi, anwa i gzemren ad ițțusellek ?  
					</seg>
					<seg id="b.MAR.10.27" type="verse">
						Sidna Ɛisa imuqel-iten, yenna yasen : Ayen yellan d lmuḥal i wemdan yeshel i Sidi Ṛebbi, imi Sidi Ṛebbi yezmer i kullec.  
					</seg>
					<seg id="b.MAR.10.28" type="verse">
						Buṭrus yenna-yas : Aql-aɣ neǧǧa kullec yerna netbeɛ-ik.  
					</seg>
					<seg id="b.MAR.10.29" type="verse">
						Sidna Ɛisa yenna-yasen : A wen-d-iniɣ tideț : win yeǧǧan axxam-is, ayetma-s, yessetma-s, yemma-s, baba-s, arraw-is, tiferkiwin-is ( akal-is ), ɣef ddemma-w akk-d ddemma n ubecceṛ n lexbaṛ n lxiṛ,  
					</seg>
					<seg id="b.MAR.10.30" type="verse">
						a s-d-yețțunefk meyya iberdan akteṛ di lweqt-agi : ixxamen, atmaten, tiyestmatin, tiyemmatin, dderya akk-d tferkiwin meɛna s waṭas n uqehheṛ ; di lweqt i d-iteddun a s-d-tețțunefk tudert n dayem. 
					</seg>
					<seg id="b.MAR.10.31" type="verse">
						Aṭas seg imezwura ara yuɣalen d ineggura, aṭas seg ineggura ara yuɣalen d imezwura.  
					</seg>
					<seg id="b.MAR.10.32" type="verse">
						Llan leḥḥun iwakken ad alin ɣer temdint n Lquds, Sidna Ɛisa yezwar zdat-nsen. Inelmaden-nni xelɛen, ma d wid i d-itebɛen deffir-sen, ikcem iten lxuf. Sidna Ɛisa yewwi daɣen yid-es tnac-nni n inelmaden, ixebbeṛ- iten s wayen ara yedṛun yid-es. 
					</seg>
					<seg id="b.MAR.10.33" type="verse">
						Yenna-yasen : Atan a nali ɣer temdint n Lquds, Mmi-s n bunadem ad ițwasellem ger ifassen n lmuqedmin imeqqranen d lɛulama, ad ḥekmen fell-as s lmut, a t-sellmen ger ifassen n ikafriwen. 
					</seg>
					<seg id="b.MAR.10.34" type="verse">
						Ad ḍsen fell-as, a t-ssusfen, a t-wten s ujelkkaḍ, a t-nɣen, m'ara ɛeddin tlata wussan, a d-iḥyu si ger lmegtin.  
					</seg>
					<seg id="b.MAR.10.35" type="verse">
						Yeɛqub d Yuḥenna yellan d arraw n Zabadi qeṛṛben ɣer Sidna Ɛisa nnan-as : A Sidi, nebɣa a ɣ-txedmeḍ ayen akka ara k-d-nessuter.  
					</seg>
					<seg id="b.MAR.10.36" type="verse">
						Yenna-yasen : D acu tebɣam a wen-t-xedmeɣ ?  
					</seg>
					<seg id="b.MAR.10.37" type="verse">
						Nnan-as : Efk-aɣ imukan di lɛaḍima-k, wa ɣer tama-k tayeffust, wa ɣer tama-k taẓelmaṭ.  
					</seg>
					<seg id="b.MAR.10.38" type="verse">
						Sidna Ɛisa yenna-yasen : Ur teẓrim ara ayen akka i yi-d tessuturem. Eɛni tzemrem aț-țeswem lkas-agi n lemṛaṛ ara sweɣ ? Neɣ tzemrem a d-tɛeddim seg weɣḍas-agi s wayes ara țwaɣeḍseɣ ?  
					</seg>
					<seg id="b.MAR.10.39" type="verse">
						Nnan-as : Ih a Sidi, nezmer. Sidna Ɛisa yenna-yasen : ?-țideț, aț-țeswem lkas-agi n lemṛaṛ ara sweɣ, yernu aț-țɛeddim seg weɣḍas s wayes ara țwaɣeḍseɣ. 
					</seg>
					<seg id="b.MAR.10.40" type="verse">
						Ma yella d ayen yeɛnan imukan ɣer uyeffus-iw neɣ ɣer uzelmaḍ-iw, mačči deg ufus-iw i gella, meɛna ad țțunefken i wid iwumi țwaheggan.  
					</seg>
					<seg id="b.MAR.10.41" type="verse">
						Mi slan i waya, ɛecṛa n inelmaden nniḍen rfan ɣef Yeɛqub akk-d Yuḥenna. 
					</seg>
					<seg id="b.MAR.10.42" type="verse">
						Sidna Ɛisa yessawel asen yenna-yasen : Twalam ayen iḍeṛṛun di ddunit : wid nețwali d igelliden akk-d d imeqqranen n yegduden țqehhiṛen lɣaci-nsen yerna ḥekkmen fell-asen s ẓẓur !  
					</seg>
					<seg id="b.MAR.10.43" type="verse">
						Ur ilaq ara ad yili wannect-a gar-awen. Meɛna win yebɣan ad yili d ameqqran gar-awen ilaq ad yuɣal d aqeddac-nwen. 
					</seg>
					<seg id="b.MAR.10.44" type="verse">
						Win yebɣan daɣen amkan amezwaru, ilaq ad yili d aqeddac-nwen meṛṛa.  
					</seg>
					<seg id="b.MAR.10.45" type="verse">
						Axaṭer Mmi-s n bunadem ur d-yusi ara iwakken ad qedcen fell-as wiyaḍ, meɛna d nețța ara iqedcen fell-asen, yerna ad yefk tudert-is d asfel ɣef waṭas n yemdanen.  
					</seg>
					<seg id="b.MAR.10.46" type="verse">
						Sidna Ɛisa akk-d inelmaden-is wḍen ɣer temdint n Yiriku. Mi d-ffɣen si temdint, ddan-d yid-sen aṭas n lɣaci. Ataya yiwen uderɣal isem-is Baṛtimay mmi-s n Timay, yeqqim ṭṭerf n webrid yessutur tin n Ṛebbi. 
					</seg>
					<seg id="b.MAR.10.47" type="verse">
						Mi gesla belli d Ɛisa anaṣari i d-iɛeddan, yebda yețɛeggiḍ yeqqaṛ : A Ɛisa, a Mmi-s n Sidna Dawed, ḥunn fell-i !  
					</seg>
					<seg id="b.MAR.10.48" type="verse">
						Aṭas i gețɛeggiḍen fell-as iwakken ad issusem, meɛna nețța yețsuɣu akteṛ yeqqaṛ : A mmi-s n Sidna Dawed, ḥunn fell-i !  
					</seg>
					<seg id="b.MAR.10.49" type="verse">
						Sidna Ɛisa iḥbes yenna : Siwlet-as. Ssawlen-as, nnan-as : Ur țțaggad ara, kker fell-ak, atan yessawel-ak-ed.  
					</seg>
					<seg id="b.MAR.10.50" type="verse">
						Aderɣal-nni iḍeggeṛ abeṛnus-is, ijelleb-ed, yusa-d ɣer Sidna Ɛisa. 
					</seg>
					<seg id="b.MAR.10.51" type="verse">
						Sidna Ɛisa yenṭeq ɣuṛ-es yenna-yas : D acu tebɣiḍ a k-t-xedmeɣ ? Aderɣal-nni yenna-yas : A Sidi, bɣiɣ a yi-d-yuɣal yeẓri.  
					</seg>
					<seg id="b.MAR.10.52" type="verse">
						Dɣa Sidna Ɛisa yenna-yas : Ṛuḥ, liman-ik isellek-ik. Imiren kan, yuɣal-it-id yeẓri, yetḍfer Sidna Ɛisa deg webrid.  
					</seg>
				</div>
				<div id="b.MAR.11" type="chapter">
					<seg id="b.MAR.11.1" type="verse">
						Mi qṛib ad awḍen ɣer temdint n Lquds, zdat n tuddar n Bitfaji akk-d Bitanya ɣer tama n yiɣil n uzemmur, Sidna Ɛisa iceggeɛ sin seg inelmaden-is 
					</seg>
					<seg id="b.MAR.11.2" type="verse">
						yenna-yasen : Ṛuḥet ɣer taddart-nni yellan zdat-wen, m'ara tawḍem aț-țafem aɣyul d amecṭuḥ yeqqen, leɛmeṛ yerkeb fell-as ula d yiwen. Fsit-as-ed cced tawim-t-id.  
					</seg>
					<seg id="b.MAR.11.3" type="verse">
						Ma yella win i wen-d-yennan : « acimi txeddmem ayagi ? » Innit-as : « yeḥwaǧ-it Ssid-nneɣ, taswiɛt kan a wen-t id-yerr. »  
					</seg>
					<seg id="b.MAR.11.4" type="verse">
						Ṛuḥen inelmaden-nni ufan aɣyul deg webrid yeqqen ɣer tewwurt n yiwen n wexxam, fsin-as ccedd.  
					</seg>
					<seg id="b.MAR.11.5" type="verse">
						Kra seg wid yellan dinna nnan asen : D acu txeddmem akka ? Acuɣer i d-tserḥem i weɣyul-agi ?  
					</seg>
					<seg id="b.MAR.11.6" type="verse">
						Rran-asen akken i sen-d-yenna Sidna Ɛisa, dɣa ǧǧan-ten.  
					</seg>
					<seg id="b.MAR.11.7" type="verse">
						Wwin-d aɣyul-nni i Sidna Ɛisa, ssersen fell-as llebsa-nsen iwakken ad yerkeb fell-as. 
					</seg>
					<seg id="b.MAR.11.8" type="verse">
						Aṭas i s-ițessun llebsa-nsen deg webrid, ma d wiyaḍ țessun-as tiseḍwa i d-ge?men si lexla.  
					</seg>
					<seg id="b.MAR.11.9" type="verse">
						Wid yezwaren d wid yettabaɛen țɛeggiḍen :  « ?usana, ad yețțubarek win i d-yusan s ɣuṛ Sidi Ṛebbi !  
					</seg>
					<seg id="b.MAR.11.10" type="verse">
						Tețțubarek tgeldit i d-yusan, tageldit n Sidna Dawed baba-tneɣ ! ?usana ( tamanegt ) deg imukan ɛlayen. »  
					</seg>
					<seg id="b.MAR.11.11" type="verse">
						Sidna Ɛisa yewweḍ ɣer temdint n Lquds, yekcem ɣer lǧameɛ iqedsen. Imuqel ayen akk i gdeṛṛun dina, imiren mi geẓra ifut lḥal, iṛuḥ ɣer taddart n Bitanya nețța d tnac inelmaden-is.  
					</seg>
					<seg id="b.MAR.11.12" type="verse">
						Azekka-nni akken ffɣen si taddart n Bitanya, Sidna Ɛisa yelluẓ. 
					</seg>
					<seg id="b.MAR.11.13" type="verse">
						Iwala si lbeɛd tameɣṛust yesɛan iferrawen, iṛuḥ ad iqelleb kra ibakuṛen ara yečč. Mi gqeṛṛeb ɣuṛ-es, yufa deg-s anagar iferrawen, axaṭer mačči d lawan n lexṛif. 
					</seg>
					<seg id="b.MAR.11.14" type="verse">
						Yenṭeq ɣuṛ-es zdat n inelmaden-is, yenna-yas : Ur tețțuɣaleḍ ara a d-tefkeḍ lfakya !  
					</seg>
					<seg id="b.MAR.11.15" type="verse">
						Mi wwḍen ɣer temdint n Lquds, Sidna Ɛisa yekcem ɣer lǧameɛ iqedsen, yebda itellif wid yețțaɣen znuzun dinna. Yeqleb ṭṭwabel d ikersiyen n wid ițbeddilen idrimen akk-d wid yeznuzun itbiren.  
					</seg>
					<seg id="b.MAR.11.16" type="verse">
						Ur yeǧǧi ula d yiwen ad yawi yid-es lḥaǧa ɣer daxel n lǧameɛ.  
					</seg>
					<seg id="b.MAR.11.17" type="verse">
						Dɣa yesselmed lɣaci s imeslayen-agi : Eɛni ur yețwakteb ara :  Axxam-iw ad ițțusemmi d axxam n tẓallit i leǧnas meṛṛa, ma d kunwi terram-t d axxam n imakaren !  
					</seg>
					<seg id="b.MAR.11.18" type="verse">
						Mi s-slan, lmuqedmin imeqqranen d lɛulama uggaden-t, imiren țnadin amek ara t-nɣen, axaṭer lɣaci meṛṛa wehmen deg uselmed-ines.  
					</seg>
					<seg id="b.MAR.11.19" type="verse">
						Mi d-yeɣli yiḍ, Sidna Ɛisa d inelmaden-is ffɣen si temdint.  
					</seg>
					<seg id="b.MAR.11.20" type="verse">
						Azekka-nni ṣṣbeḥ mi d-ɛeddan syenna, inelmaden-is walan tameɣṛust nni teqquṛ armi d iẓuran. 
					</seg>
					<seg id="b.MAR.11.21" type="verse">
						Buṭrus yemmekta-d ayen iɛeddan, yenna i Sidna Ɛisa : A Sidi, muqel ! Tameɣṛust-nni iwumi tedɛiḍ teqquṛ !  
					</seg>
					<seg id="b.MAR.11.22" type="verse">
						Sidna Ɛisa yenṭeq yenna : A wen-d-iniɣ tideț : 
					</seg>
					<seg id="b.MAR.11.23" type="verse">
						ma yenna walebɛaḍ i wedrar-agi « qleɛ syenna tḍeggṛeḍ iman-ik ɣer lebḥeṛ» ma yumen ur icukket ara, atan a d-yedṛu wayen i d-yenna.  
					</seg>
					<seg id="b.MAR.11.24" type="verse">
						Daymi i wen-qqaṛeɣ : kra wayen ara tessutrem i Ṛebbi di tẓallit, amnet belli yewweḍ-ikkun-id yerna a wen-d-ițțunefk. 
					</seg>
					<seg id="b.MAR.11.25" type="verse">
						M'ara tekkrem aț-țẓallem yili teṭṭfem cceḥna i walebɛaḍ, semmḥet-as, iwakken baba-twen yellan deg igenwan a wen-isemmeḥ ula i kunwi ddnubat nwen. 
					</seg>
					<seg id="b.MAR.11.26" type="verse">
						eɛna ma yella ur tețsemmiḥem ara i wiyaḍ, baba-twen yellan deg igenwan ur wen-ițsemmiḥ ara ddnubat-nwen daɣen i kunwi. ]
					</seg>
					<seg id="b.MAR.11.27" type="verse">
						Uɣalen ɣer temdint n Lquds. Di teswiɛt-nni, Sidna Ɛisa yella itezzi di Lǧameɛ iqedsen ; lmuqedmin imeqqranen d lɛulama akk-d lecyux, qeṛṛben-d ɣuṛ-es 
					</seg>
					<seg id="b.MAR.11.28" type="verse">
						nnan-as : Ansi i k-d-tekka lḥekma-agi ? Anwa i k-d-yefkan tazmert aț- țxedmeḍ ayagi ?  
					</seg>
					<seg id="b.MAR.11.29" type="verse">
						Sidna Ɛisa yerra-yasen : Ula d nekk a kkun-steqsiɣ s yiwen usteqsi kan, ma terram-iyi-d, a wen-d-iniɣ ansi i yi-d-tekka lḥekma s wayes i xeddmeɣ ayagi :  
					</seg>
					<seg id="b.MAR.11.30" type="verse">
						Anwa i d-iceggɛen Yeḥya ad isseɣḍes deg waman, d Ṛebbi neɣ d imdanen ? Erret-iyi-d !  
					</seg>
					<seg id="b.MAR.11.31" type="verse">
						Bdan țemcawaṛen wway gar asen qqaṛen : ma nerra-yas : « d Ṛebbi i t-id iceggɛen», a ɣ-d-yini : « acimi ihi ur tuminem ara s Yeḥya ? »  
					</seg>
					<seg id="b.MAR.11.32" type="verse">
						Ma nenna-d : « d imdanen i t-id iceggɛen... » Uggaden ma nnan-d akken, axaṭer lɣaci umnen akk belli Yeḥya d nnbi. 
					</seg>
					<seg id="b.MAR.11.33" type="verse">
						Ihi rran-as i Sidna Ɛisa : Ur neẓri ara ! Sidna Ɛisa yerra-yasen : Ula d nekk ur wen-d-qqaṛeɣ ara ansi i yi-d-tekka lḥekma s wayes xeddmeɣ ayagi.  
					</seg>
				</div>
				<div id="b.MAR.12" type="chapter">
					<seg id="b.MAR.12.1" type="verse">
						Sidna Ɛisa yebda ițmeslay-asen s lemtul : Yiwen wergaz yeẓẓa tafeṛṛant, izeṛṛeb-iț, yeɣza amkan i tɛeṣṣart n tẓurin yerna yebna taxxamt n tɛessast. Issekra-ț i ixemmasen n tfeṛṛant imiren iṛuḥ ad yinig. 
					</seg>
					<seg id="b.MAR.12.2" type="verse">
						Mi d-yewweḍ lweqt n tẓurin, iceggeɛ aqeddac-is ɣer ixemmasen-nni iwakken a s-d-fken amur-is. 
					</seg>
					<seg id="b.MAR.12.3" type="verse">
						Meɛna ṭṭfen aqeddac-nni, wwten-t, qecɛen-t ifassen-is d ilmawen.  
					</seg>
					<seg id="b.MAR.12.4" type="verse">
						Iceggeɛ-asen aqeddac wis sin , reggmen-t yerna wwten-t ula d nețța ɣer uqeṛṛuy.  
					</seg>
					<seg id="b.MAR.12.5" type="verse">
						Iceggeɛ-asen aqeddac wis tlata, wagi nɣan-t. Iceggeɛ-asen aṭas iqeddacen nniḍen, kra nɣan-ten kra wten-ten .  
					</seg>
					<seg id="b.MAR.12.6" type="verse">
						Yeqqim-as-d anagar mmi-s ameɛzuz. Iceggeɛ-it d aneggaru ɣuṛ-sen, yenna : « ahat a t-qadṛen imi d mmi. »  
					</seg>
					<seg id="b.MAR.12.7" type="verse">
						Meɛna ixemmasen-agi nnan wway gar-asen : « atan win ara iweṛten ! Ekkret a t-nenneɣ iwakken lweṛt nni ad yuɣal d ayla-nneɣ !»  
					</seg>
					<seg id="b.MAR.12.8" type="verse">
						?ṭfen-t-id wwten-t armi yemmut, imiren ḍeggṛen-t ɣer beṛṛa n tfeṛṛant. 
					</seg>
					<seg id="b.MAR.12.9" type="verse">
						D acu ara yexdem tura bab n tfeṛṛant ? A d-yas nețța s yiman-is, ad ineɣ ixemmasen-nni ad yernu ad iwekkel tafeṛṛant-nni i wiyaḍ.  
					</seg>
					<seg id="b.MAR.12.10" type="verse">
						Eɛni ur teɣṛim ara awal-agi n tira iqedsen ?  Adɣaɣ i ḍeggṛen wid ibennun, d nețța i guɣalen d azṛu alemmas yeṭṭfen lebni.  
					</seg>
					<seg id="b.MAR.12.11" type="verse">
						 Ayagi yekka-d s ɣuṛ Sidi Ṛebbi, yerna ɣer ɣuṛ-nneɣ d ayen i gessewhamen !      
					</seg>
					<seg id="b.MAR.12.12" type="verse">
						Faqen belli fell-asen i d-yewwi lemtel-agi. Bɣan a t-ṭṭfen imiren, lameɛna uggaden lɣaci ; dɣa ǧǧan-t, ṛuḥen.  
					</seg>
					<seg id="b.MAR.12.13" type="verse">
						Kra ifariziyen akk-d kra seg wid yellan si terbaɛt n Hiṛudus, ceggɛen ɣer Sidna Ɛisa iwakken a t-id-sseɣlin deg wawal akken a t-ṭṭfen s imeslayen-is.  
					</seg>
					<seg id="b.MAR.12.14" type="verse">
						Usan-d nnan-as : A Sidi, neẓra belli theddṛeḍ ṣṣeḥ, ur txeddmeḍ ara lxilaf ger yemdanen, tesselmadeḍ abrid n Ṛebbi s tideț. Ini-yaɣ-d : d leḥlal neɣ d leḥṛam fell-aɣ ma nxelleṣ tabzert i wugellid Qayṣer (yesṭeɛmeṛen tamurt-nneɣ) ?  
					</seg>
					<seg id="b.MAR.12.15" type="verse">
						Sidna Ɛisa ifaq i tḥila-nsen, yenna-yasen : Acuɣer i yi-d-tneddim tifxeț ? Awit-iyi-d aṣurdi iwakken a t-ẓreɣ.  
					</seg>
					<seg id="b.MAR.12.16" type="verse">
						Fkan-as-d aṣurdi dɣa yenna yasen : Udem-agi d wayen yuran fell-as wi ten-ilan ? Nnan-as : N Qayṣer. Imiren Sidna Ɛisa yenna-yasen :  
					</seg>
					<seg id="b.MAR.12.17" type="verse">
						Erret ihi i Qayṣer ayen yellan n Qayṣeṛ, terrem i Ṛebbi ayen yellan n Ṛebbi. Qqimen wehmen deg-s.  
					</seg>
					<seg id="b.MAR.12.18" type="verse">
						Isaduqiyen yellan d wid ur nețțamen ara s ḥeggu n lmegtin, usan-d ɣer Sidna Ɛisa steqsan-t :  
					</seg>
					<seg id="b.MAR.12.19" type="verse">
						A Sidi, atan wayen i ɣ-d yeǧǧa Sidna Musa di ccariɛa :  Ma yella yemmut wergaz yeǧǧa-d tameṭṭut-is, m'ur yesɛi ara dderya, ilaq gma-s ad yerr tameṭṭut-nni iwakken a d-yesɛu dderya i gma-s yemmuten.  
					</seg>
					<seg id="b.MAR.12.20" type="verse">
						Llan ihi sebɛa watmaten : amezwaru yezweǧ yuɣal yemmut ur d-yeǧǧi ara dderya. 
					</seg>
					<seg id="b.MAR.12.21" type="verse">
						Wis sin yuɣ taǧǧalt-nni, yemmut ula d nețța mbla ma yeǧǧa-d dderya. Akken daɣen i tedṛa d wis tlata, 
					</seg>
					<seg id="b.MAR.12.22" type="verse">
						ula d yiwen si sebɛa-nni i gzewǧen yid-es ur d-yeǧǧi dderya. ?er taggara, ula ț-țameṭṭut-nni temmut. 
					</seg>
					<seg id="b.MAR.12.23" type="verse">
						Asmi ara d-ḥyun lmegtin, anwa si sebɛa watmaten-nni ara ț-yesɛun ț-țameṭṭut-is imi i ț-uɣen di sebɛa yid-sen ?  
					</seg>
					<seg id="b.MAR.12.24" type="verse">
						Sidna Ɛisa yerra-yasen : Tɣelṭem ! Ur tefhimem tira iqedsen, ur tessinem tazmert n Ṛebbi.  
					</seg>
					<seg id="b.MAR.12.25" type="verse">
						Axaṭer ass n ḥeggu n lmegtin, irgazen ț-țlawin ur țemyezwaǧen ara, lameɛna ad ilin am lmalayekkat deg igenwan. 
					</seg>
					<seg id="b.MAR.12.26" type="verse">
						Ma d ayen yeɛnan ḥeggu n lmegtin, leɛmeṛ ur teɣṛim di tektabt n Musa, mi t-id-iluɛa Sidi Ṛebbi zdat udarnu ireqqen ? Yenna-yas-d :  Nekk d Illu n Ibṛahim, d Illu n Isḥaq, d Illu n Yeɛqub.  
					</seg>
					<seg id="b.MAR.12.27" type="verse">
						Ihi Ṛebbi mačči d Illu n lmegtin i gella, lameɛna d Illu n wid yeddren. S tideț, atan tɣelṭem aṭas.  
					</seg>
					<seg id="b.MAR.12.28" type="verse">
						Yiwen n umusnaw n ccariɛa mi geẓra Sidna Ɛisa ijaweb akken ilaq, iqeṛṛeb ɣuṛ-es yenna-yas : Anwa i d lameṛ ameqqran di ccariɛa ?  
					</seg>
					<seg id="b.MAR.12.29" type="verse">
						Sidna Ɛisa yerra-yas : Atah lameṛ ameqqran :  ?ess-ed ay agdud n Isṛail ! Sidi Ṛebbi-nneɣ d yiwen. 
					</seg>
					<seg id="b.MAR.12.30" type="verse">
						Ilaq aț-țḥemmleḍ Sidi Ṛebbi s wul-ik, s teṛwiḥt-ik akk, s wayen yellan di tezmert-ik akk-d lɛeqliya-k meṛṛa .  
					</seg>
					<seg id="b.MAR.12.31" type="verse">
						Atah wis sin :  Ilaq aț-țḥemleḍ lɣiṛ-ik am yiman-ik. Ulac lameṛ yugaren wigi.  
					</seg>
					<seg id="b.MAR.12.32" type="verse">
						Lɛalem-nni yenna-yas : ?-țideț a Sidi ! Ayen i d-tenniḍ d ṣṣeḥ ; Ṛebbi d yiwen ulac wayeḍ. 
					</seg>
					<seg id="b.MAR.12.33" type="verse">
						Yerna ma nḥemmel-it s wul-nneɣ, s lɛeqliya-nneɣ, akk-d wayen yellan di țezmert-nneɣ meṛṛa, ma nḥemmel daɣen lɣiṛ-nneɣ am yiman-nneɣ, annect-agi axiṛ n iseflawen akk-d lewɛadi. 
					</seg>
					<seg id="b.MAR.12.34" type="verse">
						Sidna Ɛisa mi t-iwala ijaweb-ed s tmusni, yenna-yas : Ur tebɛideḍ ara ɣef tgelda n Sidi Ṛebbi. Ulac win i s-d-yernan asteqsi nniḍen.  
					</seg>
					<seg id="b.MAR.12.35" type="verse">
						Mi gella Sidna Ɛisa yesselmad di lǧameɛ iqedsen yenna : Amek armi imusnawen n ccariɛa qqaṛen-d belli Lmasiḥ d mmi-s n Sidna Dawed ?   
					</seg>
					<seg id="b.MAR.12.36" type="verse">
						S Ṛṛuḥ iqedsen i d-yenna Dawed s yiman-is :  Sidi Ṛebbi yenna-d i Sidi : Qqim ɣer tama-w tayeffust alamma rriɣ iɛdawen-ik seddaw iḍaṛṛen-ik.   
					</seg>
					<seg id="b.MAR.12.37" type="verse">
						Dawed s yiman-is issawel-as « a Sidi », amek ihi yezmer ad yili d mmi-s ? Aṭas n lɣaci i s-yesmeḥsisen s lfeṛḥ.  
					</seg>
					<seg id="b.MAR.12.38" type="verse">
						Sidna Ɛisa yesselmad lɣaci yeqqaṛ-asen : ?adret daɣen iman-nwen ɣef yimusnawen n ccariɛa i gḥemmlen ad ḥewwsen s ijellaben iɣezfanen, ḥemmlen daɣen ad selmen fell-asen medden di leswaq ; 
					</seg>
					<seg id="b.MAR.12.39" type="verse">
						țextiṛin imukan imezwura di leǧwameɛ akk-d imukan lɛali di tmeɣṛiwin, lameɛna  
					</seg>
					<seg id="b.MAR.12.40" type="verse">
						tețțen ayla n tuǧǧal ; ssiɣzifen taẓallit iwakken a ten-id-walin yemdanen. Lɛiqab-nsen ad yili d ameqqran !  
					</seg>
					<seg id="b.MAR.12.41" type="verse">
						Sidna Ɛisa yella yeqqim deg umkan iqublen asenduq i deg srusun lewɛadi, yețmuqul amek srusuyen lɣaci lewɛadi-nsen. Aṭas n imeṛkantiyen yeggaren xiṛella n yedrimen. 
					</seg>
					<seg id="b.MAR.12.42" type="verse">
						Tusa-d yiwet n taǧǧalt tigellilt tessers sin iṣurdiyen yesɛan azal n ṛebɛa twiztin n lfeṭṭa. 
					</seg>
					<seg id="b.MAR.12.43" type="verse">
						Sidna Ɛisa yessawel i inelmaden-is, yenna yasen : A wen-d-iniɣ tideț : lweɛda i tessers taǧǧalt-agi taẓawalit, tugar akk lewɛadi i ssersen wiyaḍ.  
					</seg>
					<seg id="b.MAR.12.44" type="verse">
						Axaṭer wiyaḍ seddqen seg wayen sɛan d zzyada, ma d nețțat tseddeq ciṭṭuh-nni s wacu ara tɛic.  
					</seg>
				</div>
				<div id="b.MAR.13" type="chapter">
					<seg id="b.MAR.13.1" type="verse">
						Mi d-iffeɣ Sidna Ɛisa si lǧameɛ iqedsen, yiwen seg inelmaden-is yenna-yas : A Sidi, muqel acḥal yecbeḥ lebni-agi ! Acḥal cebḥen yedɣaɣen-is !  
					</seg>
					<seg id="b.MAR.13.2" type="verse">
						Sidna Ɛisa yerra-yas : Deg wayagi irkul i tețwaliḍ, ur d-yețɣimi yiwen wedɣaɣ ɣef wayeḍ ; kullec ad ihudd.  
					</seg>
					<seg id="b.MAR.13.3" type="verse">
						Sidna Ɛisa yeqqim deg iɣil uzemmur iqublen lǧameɛ iqedsen. Buṭrus, Yeɛqub, Yuḥenna akk-d Andriyus i gellan yid-es, steqsan-t :  
					</seg>
					<seg id="b.MAR.13.4" type="verse">
						Ini-yaɣ-d melmi ara d-yedṛu wayagi ; d acu ara ɣ-d-isbeggnen lweqt i deg ara yedṛu wannect-a.  
					</seg>
					<seg id="b.MAR.13.5" type="verse">
						Imiren, Sidna Ɛisa yebda yețweṣṣi ten : ?uṛ-wat win ara kkun-ikellxen ! 
					</seg>
					<seg id="b.MAR.13.6" type="verse">
						Axaṭer aṭas ara d-yasen s yisem-iw, a wen-d-inin : « D nekk i d Lmasiḥ » ad kellxen i waṭas n lɣaci.  
					</seg>
					<seg id="b.MAR.13.7" type="verse">
						M'ara teslem s tegrawliwin i d-ideṛṛun di mkul amkan akk-d țid i d-iteddun, ur țțaggadet ara axaṭer ilaq a d-yedṛu wannect-nni, lameɛna mačči ț-țaggara n ddunit i d-yewḍen.  
					</seg>
					<seg id="b.MAR.13.8" type="verse">
						 Agdud a d-yekker ɣer wayeḍ, tageldit aț-țennaɣ ț-țayeḍ, a d-ilint zzelzlat di kra imukan, a d-yili laẓ ; akkagi ara d-yebdu leɛtab di ddunit.  
					</seg>
					<seg id="b.MAR.13.9" type="verse">
						?adret ɣef yiman-nwen ; atan a kkun-caṛɛen zdat lɛulama n ccariɛa, a kkun-wten di leǧwameɛ. ?ef ddemma-w, a kkun-sbedden zdat wid i gḥekmen tamurt akk-d igelliden iwakken aț-țilim d inigan-iw zdat-nsen. 
					</seg>
					<seg id="b.MAR.13.10" type="verse">
						Lameɛna di tazwara ilaq lexbaṛ n lxiṛ ad ițwabecceṛ uqbel i leǧnas meṛṛa.  
					</seg>
					<seg id="b.MAR.13.11" type="verse">
						M'ara kkun-ẓẓuɣṛen a kkun awin ɣer ccṛeɛ, ur xeddmet ara anezgum ɣef wayen ara tinim ; init-ed kan ayen ara wen-d-yasen di teswiɛt-nni, axaṭer mačči d kunwi ara imeslayen lameɛna d Ṛṛuḥ iqedsen.  
					</seg>
					<seg id="b.MAR.13.12" type="verse">
						Yiwen ad yefk gma-s ɣer lmut, wayeḍ ad yefk mmi-s ; dderya a d-kkren ɣer imawlan-nsen a ten-ssiwḍen ɣer lmut. 
					</seg>
					<seg id="b.MAR.13.13" type="verse">
						A kkun-keṛhen irkul ɣef ddemma n yisem-iw. Lameɛna win ara yeṭṭfen alamma ț-țaggara ad ițwasellek.  
					</seg>
					<seg id="b.MAR.13.14" type="verse">
						Ass m'ara twalim lmuṣiba tameqqrant tella deg umkan anda ur ilaq ara aț-țili, « win ara yeɣṛen ayagi ilaq ad imeyyez ! » ass-nni wid ara yilin di tmurt n Yahuda ad rewlen ɣer idurar ; 
					</seg>
					<seg id="b.MAR.13.15" type="verse">
						win ara yilin s ufella n ssqef, ur ikeččem ara ɣer wexxam-is iwakken a d-iddem leḥwayeǧ-is.  
					</seg>
					<seg id="b.MAR.13.16" type="verse">
						Akken daɣen win ara yilin di lexla, ur yețțuɣal ara ɣer deffir iwakken a d-yawi abeṛnus-is.  
					</seg>
					<seg id="b.MAR.13.17" type="verse">
						A tawaɣit n tilawin ara yilin s tadist akk-d țid ara yeṣṣuṭuḍen deg wussan-nni.  
					</seg>
					<seg id="b.MAR.13.18" type="verse">
						Dɛut ɣer Ṛebbi iwakken ur d-ideṛṛu ara wannect-nni di ccetwa, 
					</seg>
					<seg id="b.MAR.13.19" type="verse">
						axaṭer  deg wussan-nni, ad yili yiwen n leɛtab ur neẓri seg wasmi i d-texleq ddunit ar ass-a, yerna d ayen ur nețțuɣal a d-yedṛu.  
					</seg>
					<seg id="b.MAR.13.20" type="verse">
						Lemmer ur yessenqes ara Sidi Ṛebbi kra seg wussan-nni, yiwen ur yezmir ad imneɛ. Meɛna issenqes seg-sen ɣef ddemma n wid yextaṛ.  
					</seg>
					<seg id="b.MAR.13.21" type="verse">
						Di lweqt-nni ma yenna-yawen walebɛaḍ : « Lmasiḥ atah dagi » neɣ «atan dihin», ur t-țțamnet ara.  
					</seg>
					<seg id="b.MAR.13.22" type="verse">
						Axaṭer a d-asen wid ara yerren iman-nsen d Lmasiḥ neɣ d lenbiya, ad xeddmen lbeṛhanat akk-d licaṛat, iwakken ad kellxen ma zemren ula d wid yextaṛ Sidi Ṛebbi. 
					</seg>
					<seg id="b.MAR.13.23" type="verse">
						Atah nniɣ-awen-d annect-agi uqbel a d-yeḍru.   -- 
					</seg>
					<seg id="b.MAR.13.24" type="verse">
						 M'ara ɛeddin wussan n twaɣit-nni,  tafat n yiṭij aț-țenqes, aggur ur d-yețțak ara tiziri-ines, 
					</seg>
					<seg id="b.MAR.13.25" type="verse">
						  itran daɣen a d-ɣlin seg igenni, t inezmarin n igenwan ad rgagint  .    
					</seg>
					<seg id="b.MAR.13.26" type="verse">
						Imiren, ad anwali  Mmi-s n bunadem yusa-d s ufella n usigna  s tezmert tameqqrant d lɛaḍima. 
					</seg>
					<seg id="b.MAR.13.27" type="verse">
						A d-iceggeɛ lmalayekkat-is ɣer yal amkan n ddunit, a d-snejmaɛen seg yixfawen n ddunit wid i gextaṛ meṛṛa.  
					</seg>
					<seg id="b.MAR.13.28" type="verse">
						Meyyzet ihi ɣef lemtel n tmeɣṛust : mi lqaqit isegman-is, fsan, fkan-d iferrawen, teẓram iqeṛṛeb-ed unebdu. 
					</seg>
					<seg id="b.MAR.13.29" type="verse">
						Akken ula d kunwi, m'ara twalim ayagi meṛṛa yewweḍ-ed, ḥṣut belli yusa-d lweqt, Mmi-s n bunadem atan ɣer tewwurt. 
					</seg>
					<seg id="b.MAR.13.30" type="verse">
						A wen-d-iniɣ tideț : lǧil-agi ur ițɛeddi ara alamma yedṛa-d wayagi meṛṛa. 
					</seg>
					<seg id="b.MAR.13.31" type="verse">
						Igenni d lqaɛa ad fnun ma d imeslayen-iw ur fennun ara. 
					</seg>
					<seg id="b.MAR.13.32" type="verse">
						?ef wayen yeɛnan ass akk-d lweqt-nni yiwen ur ten-yessin, ama d lmalayekkat deg igenwan ama d Mmi-s n bunadem, anagar Baba Ṛebbi i ten-isnen. 
					</seg>
					<seg id="b.MAR.13.33" type="verse">
						Ur gganet ara, ɛasset iman-nwen imi ur teẓrim ara melmi ara d-yaweḍ lweqt-nni.  
					</seg>
					<seg id="b.MAR.13.34" type="verse">
						Ad yili wass-nni am yiwen wergaz ara yinigen ɣer lebɛid, ad iwekkel axxam-is i iqeddacen-is, yal yiwen s ccɣel-is, imiren ad iweṣṣi aɛessas n tewwurt ad iɛiwez.  
					</seg>
					<seg id="b.MAR.13.35" type="verse">
						Ɛiwzet ihi, axaṭer ur teẓrim ara melmi ara d-yas bab n wexxam, ama tameddit neɣ țnaṣfa n yiḍ, m'ara yeskkuɛ uyaziḍ neɣ taṣebḥit.  
					</seg>
					<seg id="b.MAR.13.36" type="verse">
						?adret a kkun-id-yaf teṭṭsem imi ur teẓrim ara melmi ara d-yas.  
					</seg>
					<seg id="b.MAR.13.37" type="verse">
						Ayen akka i wen-d-nniɣ, nniɣ t-id i mkul yiwen deg-wen : ɛiwzet !  
					</seg>
				</div>
				<div id="b.MAR.14" type="chapter">
					<seg id="b.MAR.14.1" type="verse">
						Qqimen-d sin wussan i Tfaska  n izimer n leslak i deg xeddmen aɣṛum mbla tamtunt ( iɣes ). Lmuqedmin imeqqranen d lɛulama, țnadin s tḥila, sebba s wayes ara ḥebbsen Sidna Ɛisa iwakken a t-nɣen. 
					</seg>
					<seg id="b.MAR.14.2" type="verse">
						Qqaṛen : Ur nezmir ara a t-nessekcem ɣer lḥebs deg wass n lɛid, neɣ m'ulac lɣaci ad sekkren ccwal.  
					</seg>
					<seg id="b.MAR.14.3" type="verse">
						Sidna Ɛisa yella di taddart n Bitanya, deg wexxam n Semɛun ihelken lbeṛs ; mi qqimen ad ččen, ațaya yiwet n tmeṭṭut tekcem-ed, tewwi-d yid-es taqbuct ițwaxedmen s wezṛu amellal, teččuṛ d leɛṭeṛ yeṣfan ɣlayen. Teṛẓa taqbuct-nni, tesmar-iț ɣef wuqeṛṛuy n Sidna Ɛisa.  
					</seg>
					<seg id="b.MAR.14.4" type="verse">
						Kra deg-sen zeɛfen nnan : Acuɣer i tessexṣeṛ leɛṭeṛ-agi ? 
					</seg>
					<seg id="b.MAR.14.5" type="verse">
						Lemmer i t-nezzenz, a d-yawi akteṛ n telt meyya twiztin n lfeṭṭa ara nefṛeq i igellilen ! Dɣa rfan ɣef tmeṭṭut-nni.  
					</seg>
					<seg id="b.MAR.14.6" type="verse">
						Sidna Ɛisa yenna : Anfet-as acimi i ț-tesnuɣnayem ? Ayen akka i yi-texdem d ayen yelhan ! 
					</seg>
					<seg id="b.MAR.14.7" type="verse">
						Igellilen ad ilin daymen gar-awen, tzemrem a ten-tɛiwnem melmi i wen yehwa ; ma d nekkini ur țɣimiɣ ara daymen yid-wen.  
					</seg>
					<seg id="b.MAR.14.8" type="verse">
						Ayen tezmer a t-texdem texdem it : tedhen lǧețța-w thegga-ț i temḍelt.  
					</seg>
					<seg id="b.MAR.14.9" type="verse">
						A wen-d-iniɣ tideț : di mkul amkan n ddunit anda ara yețțubecceṛ lexbaṛ-agi n lxiṛ, a d-țmektayen tameṭṭut-agi d wayen akka texdem.  
					</seg>
					<seg id="b.MAR.14.10" type="verse">
						Yudas n Qeṛyut yiwen si tnac inelmaden, iṛuḥ ɣer imeqqranen n lmuqedmin, yemsefham yid-sen amek ara sen yezzenz Sidna Ɛisa.  
					</seg>
					<seg id="b.MAR.14.11" type="verse">
						Feṛḥen aṭas mi s-slan, ɛuhden-t a s-fken idrimen. Imiren Yudas ițqellib tagniț i deg ara sen-t-yezzenz.  
					</seg>
					<seg id="b.MAR.14.12" type="verse">
						Ass amenzu n Tfaska  n weɣṛum mbla tamtunt  ( iɣes ), i deg zellun izimer n leslak, inelmaden nnan i Sidna Ɛisa : Anda tebɣiḍ a nheggi imensi n Tfaska ?  
					</seg>
					<seg id="b.MAR.14.13" type="verse">
						Iceggeɛ sin seg inelmaden-is, yenna-yasen : Ṛuḥet ɣer temdint, a d-temlilem d yiwen wergaz yewwi-d tacmuxt n waman, tebɛet-eț ɣer wanda ara yekcem, 
					</seg>
					<seg id="b.MAR.14.14" type="verse">
						init i bab n wexxam-nni : Ssid-nneɣ yenna-yak : « anda-ț texxamt i deg ara ččeɣ imensi n Tfaska n izimer nekk d inelmaden-iw ? » 
					</seg>
					<seg id="b.MAR.14.15" type="verse">
						A kkun-yessali ɣer yiwet n tɣuṛfeț tameqqrant iwesɛen, kullec yella deg-s. Dinna ara theggim imensi n Tfaska.  
					</seg>
					<seg id="b.MAR.14.16" type="verse">
						Inelmaden ṛuḥen, mi wwḍen ɣer temdint, ufan kullec akken i sen-t yenna. Dɣa heggan imensi n Tfaska.  
					</seg>
					<seg id="b.MAR.14.17" type="verse">
						Mi d-teɣli tmeddit, Sidna Ɛisa yusa-d akk-d tnac-nni inelmaden. 
					</seg>
					<seg id="b.MAR.14.18" type="verse">
						Mi qqimen ad ččen, Sidna Ɛisa yenna yasen : A wen-iniɣ tideț : yiwen seg-wen itețțen yid-i, ad iyi-ixdeɛ.  
					</seg>
					<seg id="b.MAR.14.19" type="verse">
						Yeɣli-d leḥzen fell-asen, bdan steqsayen-t yiwen yiwen qqaṛen-as : A Sidi, neɣ mačči d nekk ?  
					</seg>
					<seg id="b.MAR.14.20" type="verse">
						Yenna-yasen : D yiwen seg-wen, yessasnen yid-i talqimt n weɣṛum deg uḍebsi.  
					</seg>
					<seg id="b.MAR.14.21" type="verse">
						?-țideț, Mmi-s n bunadem ad iṛuḥ akken yețwakteb fell-as di tira iqedsen ; meɛna a nnger n wergaz-nni ara t-ixedɛen. Axiṛ-as lemmer ur d-ilul ara ɣer ddunit !   
					</seg>
					<seg id="b.MAR.14.22" type="verse">
						Mi bdan tețțen, Sidna Ɛisa yeddem-d aɣṛum, yeḥmed Ṛebbi, yebḍa-t, ifṛeq-it i inelmaden-is, yenna yasen : ?čet-eț, ayagi d-lǧețța-w.   
					</seg>
					<seg id="b.MAR.14.23" type="verse">
						Yeddem-ed daɣen lkas n ccṛab, yeḥmed Ṛebbi, yefka-yasen, swan meṛṛa seg-s.  
					</seg>
					<seg id="b.MAR.14.24" type="verse">
						Sidna Ɛisa yenna-yasen : Ayagi d idammen n leɛqed amaynut, d idammen-iw ara yazlen ɣef waṭas n yemdanen.  
					</seg>
					<seg id="b.MAR.14.25" type="verse">
						S tideț nniɣ-awen : ur țuɣaleɣ ara ad sweɣ si lfakya n tẓurin, alamma d ass i deg ara sweɣ ccṛab ajdid di tgelda n Ṛebbi.  
					</seg>
					<seg id="b.MAR.14.26" type="verse">
						Mi cnan isefra n ?abur, ulin ɣer yiɣil n uzemmur.  
					</seg>
					<seg id="b.MAR.14.27" type="verse">
						Sidna Ɛisa yenna-yasen : A kkun-yewwet akk wugur akken yețwakteb :  Ad ewwteɣ ameksa, ulli ad rewlent ɣer mkul lǧiha .  
					</seg>
					<seg id="b.MAR.14.28" type="verse">
						Yerna-yasen-d : Meɛna m'ara d-ḥyuɣ si ger lmegtin a wen-zwireɣ ɣer tmurt n Jlili.  
					</seg>
					<seg id="b.MAR.14.29" type="verse">
						Buṭrus yenna-yas : ?as ad ccḍen akk, nekkini ur țeccḍeɣ ara.  
					</seg>
					<seg id="b.MAR.14.30" type="verse">
						Sidna Ɛisa yerra-yas : A k-d-iniɣ tideț : iḍ-agi uqbel ad yeskkuɛ uyaziḍ snat n tikkal, kečč a i-tnekṛeḍ tlata iberdan.  
					</seg>
					<seg id="b.MAR.14.31" type="verse">
						Meɛna Buṭrus yenna-yas daɣen : Ad qebleɣ ad dduɣ yid-ek ula ɣer lmut wala a k-nekkṛeɣ. Inelmaden nniḍen nnan-d meṛṛa akken.  
					</seg>
					<seg id="b.MAR.14.32" type="verse">
						Mi wwḍen ɣer tmazirt n Jitsimani, Sidna Ɛisa yenna-yasen i inelmaden-is : Qqimet dagi, ma d nekk ad ṛuḥeɣ ad ẓalleɣ.  
					</seg>
					<seg id="b.MAR.14.33" type="verse">
						Yewwi yid-es Buṭrus, Yeɛqub akk-d Yuḥenna. Yetḥeyyeṛ, tekcem-it tugdi. 
					</seg>
					<seg id="b.MAR.14.34" type="verse">
						Yenna-yasen : ?usseɣ s leḥzen n lmut ; qqimet dagi, ɛiwzet !  
					</seg>
					<seg id="b.MAR.14.35" type="verse">
						Issebɛed iman-is fell-asen, iḍeggeṛ iman-is ɣer lqaɛa, yedɛa ɣer Sidi Ṛebbi ma yella wamek ara yessebɛed fell-as taswiɛt-nni n leɛtab. 
					</seg>
					<seg id="b.MAR.14.36" type="verse">
						Yeqqaṛ-as : A baba, a baba Ṛebbi ! Kečč tzemreḍ i kullec ; ssebɛed fell-i lkas-agi n leɛtab. Lameɛna d lebɣi-k kan ara yedṛun mačči d lebɣi-w.  
					</seg>
					<seg id="b.MAR.14.37" type="verse">
						Yuɣal-ed ɣer inelmaden-is, yufa-ten-id ṭṭsen. Yenna i Buṭrus : A Semɛun, teṭṭseḍ ? Ur tezmireḍ ara aț-țɛiwzeḍ ula d ssaɛa ?  
					</seg>
					<seg id="b.MAR.14.38" type="verse">
						Ɛiwzet tẓallem, iwakken ur tɣellim ara deg ujeṛṛeb. Ṛṛuḥ yeǧhed yerna yebɣa, meɛna lǧețța ur tezmir ara, tulwa.  
					</seg>
					<seg id="b.MAR.14.39" type="verse">
						Issebɛed iman-is daɣen, iɛawed i tẓallit-nni. 
					</seg>
					<seg id="b.MAR.14.40" type="verse">
						Mi d-yuɣal yufa-ten daɣen ṭsen, iɣleb-iten nuddam. Ur ẓrin d acu ara s-d-erren.  
					</seg>
					<seg id="b.MAR.14.41" type="verse">
						Yuɣal-ed tikkelt tis tlata yenna yasen : Mazal-ikkun teṭṭsem, testeɛfam ! Dayen tura, tewweḍ-ed teswiɛt-nni ! Mmi-s n bunadem ițusellem ger ifassen n imednuben. 
					</seg>
					<seg id="b.MAR.14.42" type="verse">
						Kkret fell awen a nṛuḥet ! Win i yi-izzenzen yewweḍ-ed.  
					</seg>
					<seg id="b.MAR.14.43" type="verse">
						Mazal-it iheddeṛ, mi d-yewweḍ Yudas, yiwen si tnac-nni. Ddan-d yid-es aṭas n lɣaci s iɛekkzan d ijenwiyen, ceggɛen-ten-id lɛulama n ccariɛa, imeqqranen n lmuqedmin akk-d imeqqranen n wegdud. 
					</seg>
					<seg id="b.MAR.14.44" type="verse">
						Win akken i gzenzen Sidna Ɛisa yemsefham yid-sen, yenna-yasen : Win i ɣef ara selmeɣ, d nețța ; ṭṭfet-eț tefkem-t i iɛessasen a t-awin.  
					</seg>
					<seg id="b.MAR.14.45" type="verse">
						Akken kan i d-yewweḍ, iqeṛṛeb ed ɣer Sidna Ɛisa yenna-yas : A Sidi ! Dɣa isellem fell-as.  
					</seg>
					<seg id="b.MAR.14.46" type="verse">
						Imiren lɣaci mmɣen ɣef Sidna Ɛisa, ṭṭfen-t.  
					</seg>
					<seg id="b.MAR.14.47" type="verse">
						Yiwen seg wid yellan dinna ijbed-ed ajenwi, yewwet aqeddac n lmuqeddem ameqqran, igzem-as ameẓẓuɣ.  
					</seg>
					<seg id="b.MAR.14.48" type="verse">
						Sidna Ɛisa yenna-yasen : Teffɣem-d ɣuṛ-i s ijenwiyen d iɛekzan am akken d amcum i lliɣ ? 
					</seg>
					<seg id="b.MAR.14.49" type="verse">
						Mkul ass lliɣ yid-wen sselmadeɣ di lǧameɛ, yiwen ur yessers afus-is fell-i. Meɛna ayagi yedṛa-d, iwakken ad nnekmalent tira iqedsen.  
					</seg>
					<seg id="b.MAR.14.50" type="verse">
						Imiren ǧǧan-t akk inelmaden-is, rewlen. 
					</seg>
					<seg id="b.MAR.14.51" type="verse">
						Yiwen ilemẓi yelsan anagar timelḥeft itbeɛ-it. Emmɣen fell-as a t-ṭṭfen, 
					</seg>
					<seg id="b.MAR.14.52" type="verse">
						meɛna iserreḥ i tmelḥeft-nni, yerwel akken d aɛeryan.  
					</seg>
					<seg id="b.MAR.14.53" type="verse">
						Wwin Sidna Ɛisa ɣer wexxam n lmuqeddem ameqqran, anda nnejmaɛen imeqqranen n lmuqedmin, lɛulama n ccariɛa akk-d imeqqranen n wegdud. 
					</seg>
					<seg id="b.MAR.14.54" type="verse">
						Buṭrus itbeɛ-it s lebɛid, armi d azniq n wexxam n lmuqeddem ameqqran. Yeqqim ger iɛessasen, yesseḥmuy ɣer tmes.  
					</seg>
					<seg id="b.MAR.14.55" type="verse">
						Lmuqedmin imeqqranen akk-d tejmaɛt n ccṛeɛ, țnadin cchada iṣṣeḥan s wacu ara ḥekmen fell-as s lmut, lameɛna ur ufin ara. 
					</seg>
					<seg id="b.MAR.14.56" type="verse">
						Aṭas i gcehden fell-as s ẓẓur, lameɛna cchadat-nsen ur ṣṣeḥant ara. 
					</seg>
					<seg id="b.MAR.14.57" type="verse">
						Kra deg-sen kkren-d ad cehden fell-as s ẓẓur, nnan :  
					</seg>
					<seg id="b.MAR.14.58" type="verse">
						Nesla-yas mi d-yenna : « ad huddeɣ lǧameɛ-agi iqedsen yebnan s ufus n wemdan ; di tlata wussan, ad bnuɣ wayeḍ ur nețwabennuy ara s ufus n wemdan.»  
					</seg>
					<seg id="b.MAR.14.59" type="verse">
						Lameɛna ula ɣef wayagi cchadat nsen ur ṣṣeḥant ara. 
					</seg>
					<seg id="b.MAR.14.60" type="verse">
						Lmuqeddem ameqqran ibedd di tlemmast n tejmaɛt, yesteqsa Sidna Ɛisa yenna-yas : Ur d-tețțaraḍ ara awal ? Acu akka i d-qqaṛen yemdanen-agi i d-icehden fell-ak ?  
					</seg>
					<seg id="b.MAR.14.61" type="verse">
						Sidna Ɛisa yessusem ur d-yerri acemma. Ameqqran n lmuqedmin iɛawed isteqsa-t yenna-yas : Kečč, d Lmasiḥ Mmi-s n Ṛebbi yețțubarken ?  
					</seg>
					<seg id="b.MAR.14.62" type="verse">
						Sidna Ɛisa yerra-yas : ?-țideț, d nekk ! Yerna aț-țeẓrem  Mmi-s n bunadem yeqqim ɣer tama tayeffust n Bab n tezmert ; a t-twalim asmi ara d-yas seg igenwan ɣef wusigna.  
					</seg>
					<seg id="b.MAR.14.63" type="verse">
						Lmuqeddem ameqqran icerreg aqenduṛ-is yenna : Ur nuḥwaǧ ara inigan nniḍen ! 
					</seg>
					<seg id="b.MAR.14.64" type="verse">
						Teslam akken yekfeṛ ? D acu twalam ? ?ekmen fell-as s lmut akken ma llan. 
					</seg>
					<seg id="b.MAR.14.65" type="verse">
						Kra seg-sen ssusufen-t, țɣummun-as udem-is, kkaten-t s lbunyat qqaṛen-as : Eɛqel anwa i k-id-yewten ! Iɛessasen-nni wwin-t, kkaten-t s ibeqqayen.  
					</seg>
					<seg id="b.MAR.14.66" type="verse">
						Buṭrus mazal-it deg ufrag n wexxam n lmuqeddem ameqqran ; ațaya yiwet n tqeddact, 
					</seg>
					<seg id="b.MAR.14.67" type="verse">
						twala-t yesseḥmay, tmuqel-it nezzeh, tenna yas : Ula d kečč telliḍ akk-d Ɛisa anaṣari.  
					</seg>
					<seg id="b.MAR.14.68" type="verse">
						Inkeṛ yenna : Ur ẓriɣ, ur fhimeɣ ayen i d-teqqaṛeḍ. Dɣa yeffeɣ, iṛuḥ ɣer wesqif. Imiren kan yeskkuɛ uyaziḍ . 
					</seg>
					<seg id="b.MAR.14.69" type="verse">
						Twala-t daɣen tqeddact-nni, tenna i wid yellan dinna : Argaz-agi d yiwen seg-sen ! Yenkeṛ tikkelt tis snat. 
					</seg>
					<seg id="b.MAR.14.70" type="verse">
						Taswiɛt kan, wid yellan dinna nnan daɣen i Buṭrus : Mbla ccekk ula d kečč telliḍ seg-sen, axaṭer d ajlili i telliḍ.  
					</seg>
					<seg id="b.MAR.14.71" type="verse">
						Yebda yețgalla yeqqaṛ : A yi-inɛel Ṛebbi ma skaddbeɣ ! Ur ssineɣ ara argaz-agi i ɣef tețmeslayem.  
					</seg>
					<seg id="b.MAR.14.72" type="verse">
						Imiren kan yeskkuɛ uyaziḍ tikkelt tis snat, imiren Buṭrus yemmekta-d awal i s-d-yenna Sidna Ɛisa : « uqbel ad yeskuɛ uyaziḍ tikkelt tis snat, a yi-tnekkṛeḍ tlata iberdan. » Dɣa yeṭṭerḍeq d imeṭṭawen.  
					</seg>
				</div>
				<div id="b.MAR.15" type="chapter">
					<seg id="b.MAR.15.1" type="verse">
						?ṣbeḥ zik, lmuqedmin imeqqranen ruḥen mcawaṛen akk-d imeqqranen n wegdud, lɛulama n ccariɛa akk dusqamu n ccṛeɛ. Urzen Sidna Ɛisa, wwin-t sellmen-t i Bilaṭus. 
					</seg>
					<seg id="b.MAR.15.2" type="verse">
						Bilaṭus yesteqsa-t yenna yas : D kečč i d agellid n wat Isṛail ? Sidna Ɛisa yerra-yas : Tenniḍ-t-id.  
					</seg>
					<seg id="b.MAR.15.3" type="verse">
						Lmuqedmin imeqqranen ccetkan fell-as ɣef waṭas n temsalin. 
					</seg>
					<seg id="b.MAR.15.4" type="verse">
						Bilaṭus yerna yesteqsa-t : Ur d-tețțaraḍ ara awal ? Ur tesliḍ ara ayen akk s wayes i d-țcetkin fell-ak ?  
					</seg>
					<seg id="b.MAR.15.5" type="verse">
						Meɛna Sidna Ɛisa ur d-yerri acemma ; Bilaṭus yewhem deg-s.  
					</seg>
					<seg id="b.MAR.15.6" type="verse">
						Di mkul lɛid, Bilaṭus ițserriḥ-ed i yiwen umeḥbus, win ara s-ssutren lɣaci.  
					</seg>
					<seg id="b.MAR.15.7" type="verse">
						Yella yiwen umeḥbus isem-is Barabas, yețwaḥbes nețța akk-d imcewwlen nniḍen ɣef ddemma n ccwal i d-yeskker, yerna yenɣa tamgeṛṭ. 
					</seg>
					<seg id="b.MAR.15.8" type="verse">
						Lɣaci ulin ɣer Bilaṭus iwakken a s-ssutren ayen yennum ixeddem-asen-t.  
					</seg>
					<seg id="b.MAR.15.9" type="verse">
						Bilaṭus yerra-yasen-d : Tebɣam a wen-d-serrḥeɣ i ugellid n wat Isṛail ?  
					</seg>
					<seg id="b.MAR.15.10" type="verse">
						Axaṭer ifaq belli s tismin i s-t-id-wwin lmuqedmin imeqqranen. 
					</seg>
					<seg id="b.MAR.15.11" type="verse">
						Lameɛna lmuqedmin imeqqranen sḥeṛcen lɣaci iwakken ad inin i Bilaṭus: « d Barabas iwumi ara d-tserrḥeḍ. »  
					</seg>
					<seg id="b.MAR.15.12" type="verse">
						Bilaṭus yenna-yasen daɣen : D acu tebɣam ad xedmeɣ s win iwumi teqqaṛem agellid n wat Isṛail ?  
					</seg>
					<seg id="b.MAR.15.13" type="verse">
						?ɛeggiḍen-as : ?emmeṛ-it ɣef wumidag !  
					</seg>
					<seg id="b.MAR.15.14" type="verse">
						Bilaṭus yenna-yasen : D acu i gexdem n diri ? Rnan țɛeggiḍen akteṛ : ?emmeṛ-it ɣef wumidag !  
					</seg>
					<seg id="b.MAR.15.15" type="verse">
						Imi i gebɣa Bilaṭus ad yeddu di lebɣi i lɣaci, iserreḥ-ed i Barabas, ma d Sidna Ɛisa yefka lameṛ a t-ewten s ujelkkaḍ, syenna a t-semmṛen ɣef wumidag.  
					</seg>
					<seg id="b.MAR.15.16" type="verse">
						Lɛeskeṛ wwin Sidna Ɛisa ɣer wefrag n lbeṛj, ssawlen-d i terbaɛt nsen. 
					</seg>
					<seg id="b.MAR.15.17" type="verse">
						Sburren-as abeṛnus azeggaɣ, xedmen-d taɛeṣṣabt s isennanen ssersen-ț ɣef wuqeṛṛuy-is.  
					</seg>
					<seg id="b.MAR.15.18" type="verse">
						Stehzayen fell-as qqaṛen-as : Azul fell-ak, ay agellid n wat Isṛail !  
					</seg>
					<seg id="b.MAR.15.19" type="verse">
						Kkaten-t s uɣanim ɣer uqeṛṛuy, ssusufen-t, kerfen tigecrar iwakken ad seǧǧden zdat-es.  
					</seg>
					<seg id="b.MAR.15.20" type="verse">
						Mi stehzan fell-as, kksen-as abeṛnus-nni azeggaɣ, rran-as lqecc-is, imiren wwin-t ɣer beṛṛa iwakken a t-ṣemmṛen ɣef lluḥ.  
					</seg>
					<seg id="b.MAR.15.21" type="verse">
						Iɛedda-d syenna yiwen umsebrid i d-yuɣalen si lexla, isem-is Semɛun n Qiṛwan, baba-s n Alexandrus akk-d Rufus ; ḥeṛsen-t lɛeskeṛ iwakken ad ibbib amidag n Sidna Ɛisa. 
					</seg>
					<seg id="b.MAR.15.22" type="verse">
						?ẓuɣṛen Sidna Ɛisa armi d yiwen n wemkan ițțusemman Gulguṭa, yeɛni « tiɣilt n uqeṛṛuy.»  
					</seg>
					<seg id="b.MAR.15.23" type="verse">
						Fkan-as ad isew ccṛab ixelḍen s uselɣaɣ n lmuṛ, lameɛna yugi a t-isew.  
					</seg>
					<seg id="b.MAR.15.24" type="verse">
						Semmṛen-t ɣef lluḥ, gren tasɣaṛt iwakken ad feṛqen llebsa-s. 
					</seg>
					<seg id="b.MAR.15.25" type="verse">
						Aț-țili d țesɛa n ṣṣbeḥ mi t-ṣemmṛen ɣef wumidag. 
					</seg>
					<seg id="b.MAR.15.26" type="verse">
						Uran sebba ɣef wacu i t-semmṛen : « Wagi d agellid n wat Isṛail.»  
					</seg>
					<seg id="b.MAR.15.27" type="verse">
						Semmṛen daɣen sin yemcumen, yiwen ɣer uyeffus-is wayeḍ ɣer uẓelmaḍ-is. 
					</seg>
					<seg id="b.MAR.15.28" type="verse">
						S wakka, yețwakemmel wayen yuran di tira iqedsen : Seddan-t di lehṣab n yemcumen.  
					</seg>
					<seg id="b.MAR.15.29" type="verse">
						Kra n wid yețɛeddayen syenna reggmen-t, țhuzzun iqeṛṛay-nsen, qqaṛen-as : Hey ! a win yețhuddun lǧameɛ iqedsen, ibennu-t di tlata wussan, 
					</seg>
					<seg id="b.MAR.15.30" type="verse">
						sellek iman-ik ! ers-ed seg umidag- ik !  
					</seg>
					<seg id="b.MAR.15.31" type="verse">
						Ula d imeqqranen n lmuqedmin d lɛulama n ccariɛa țaḍsan fell-as, qqaṛen gar-asen : Isellek wiyaḍ, ur yezmir ad isellek iman-is.  
					</seg>
					<seg id="b.MAR.15.32" type="verse">
						A d-iṣubb ihi tura seg umidag, Lmasiḥ... Agellid n wat Isṛail ! A nwali iwakken a namen. Ula d wid ițțuṣemmṛen yid-es reggmen-t.  
					</seg>
					<seg id="b.MAR.15.33" type="verse">
						Aț-țili d leǧwahi n tnac mi d yeɣli ṭṭlam ɣef ddunit meṛṛa, armi d tlata n tmeddit. 
					</seg>
					<seg id="b.MAR.15.34" type="verse">
						?ef tlata n tmeddit, Sidna Ɛisa iɛeggeḍ s ṣṣut ɛlayen :  Eluwa, Eluwa, Lama sabaqtani ? Yeɛni :  Illu-iw ! Illu-iw ! acuɣer i yi teǧǧiḍ ? 
					</seg>
					<seg id="b.MAR.15.35" type="verse">
						Kra seg wid yellan dinna slan-as, nnan : Slet-as, atan yessawal i Sidna Ilyas !  
					</seg>
					<seg id="b.MAR.15.36" type="verse">
						Yiwen seg-sen iṛuḥ yesselxes-ed ameččim n taḍuṭ di lxell, icudd-it ɣer tɣanimt, imekken-as-t iwakken ad isew, yenna : Aṛǧut a nwali ma yella a d-yas Sidna Ilyas a t-id-iṣṣub seg umidag !  
					</seg>
					<seg id="b.MAR.15.37" type="verse">
						Meɛna Sidna Ɛisa iɛeggeḍ imiren kan, dɣa yessufeɣ taṛwiḥt. 
					</seg>
					<seg id="b.MAR.15.38" type="verse">
						Leḥjab n wemkan iqedsen n lǧameɛ, icerreg ɣef sin seg yixef ufella, armi d ixef n wadda. 
					</seg>
					<seg id="b.MAR.15.39" type="verse">
						Yiwen umeqqran n lɛeskeṛ ibedd zdat Sidna Ɛisa ; mi gwala amek i gessufeɣ taṛwiḥt, yenna : ?-țideț, argaz-agi d Mmi-s n Ṛebbi !  
					</seg>
					<seg id="b.MAR.15.40" type="verse">
						Kra tilawin țmuqulent si lebɛid. Llant gar-asent Meryem tamagdalit, Meryem yemma-s n Yeɛqub ameẓyan, n Yuses akk-d Salumi.  
					</seg>
					<seg id="b.MAR.15.41" type="verse">
						Llant daɣen tilawin-nni meṛṛa i t-ittabaɛen, i s-iqeddcen mi gella di tmurt n Jlili akk-d waṭas n tilawin nniḍen i d-yeddan yid-es ɣer temdint n Lquds.  
					</seg>
					<seg id="b.MAR.15.42" type="verse">
						Mi d-teɣli tmeddit, yewweḍ-ed Yusef n temdint n Arimati, yellan d argaz mucaɛen aṭas di tejmaɛt n ccṛeɛ ; ula d nețța yessaram a d-tass tgelda n Sidi Ṛebbi. 
					</seg>
					<seg id="b.MAR.15.43" type="verse">
						?-țameddit n wass i deg țheggin iman-nsen i wass n westeɛfu, daymi Yusef ur ikukra ara ad iṛuḥ ɣer Bilaṭus iwakken ad issuter lǧețța n Sidna Ɛisa.  
					</seg>
					<seg id="b.MAR.15.44" type="verse">
						Mi gesla s Sidna Ɛisa yemmut, Bilaṭus yewhem. Yessawel i umeqqran n meyya iɛsekṛiwen, isteqsa-t ma yella aṭas aya segmi yemmut.  
					</seg>
					<seg id="b.MAR.15.45" type="verse">
						Mi s-d-yerra lexbaṛ, Bilaṭus iserreḥ-as i Yusef ad yawi lǧețța n Sidna Ɛisa. 
					</seg>
					<seg id="b.MAR.15.46" type="verse">
						Yusef iṛuḥ yuɣ-ed lekfen, iṣubb-ed lǧețța n Sidna Ɛisa, ikfen-it, yewwi-t issers-it deg yiwen uẓekka yeɣzan deg wezṛu am lɣaṛ, imiren yessegrareb azṛu ɣef yimi uẓekka-nni.  
					</seg>
					<seg id="b.MAR.15.47" type="verse">
						Meryem tamagdalit d Meryem yemma-s n Yeɛqub, țmuqulent iwakken ad ẓren-t anda i t-ssersen.  
					</seg>
				</div>
				<div id="b.MAR.16" type="chapter">
					<seg id="b.MAR.16.1" type="verse">
						Mi gɛedda wass n westeɛfu, Meryem tamagdalit d Meryem yemma-s n Yeɛqub d Salumi uɣent-ed leɛṭeṛ iwakken ad dehnent lǧețța n Sidna Ɛisa. 
					</seg>
					<seg id="b.MAR.16.2" type="verse">
						Ass amezwaru n dduṛt, ṣṣbeḥ zik mi d-yecṛeq yiṭij, ṛuḥent ɣer uẓekka. 
					</seg>
					<seg id="b.MAR.16.3" type="verse">
						Qqaṛent wway gar-asent : Anwa ara ɣ-yekksen azṛu-nni ɣef yimi uẓekka ?  
					</seg>
					<seg id="b.MAR.16.4" type="verse">
						Mi refdent allen-nsent, walant azṛu-nni ameqqran yegrareb akkin. 
					</seg>
					<seg id="b.MAR.16.5" type="verse">
						Kecment ɣer daxel uẓekka , walant yiwen ilemẓi yeqqim ɣer lǧiha tayeffust, yelsa llebsa tamellalt ; dehcent. 
					</seg>
					<seg id="b.MAR.16.6" type="verse">
						Yenna-yasent : Ur xellɛemt ara ! Tețnadimt ɣef Ɛisa anaṣari win yețwasemmṛen ɣef wumidag ? Ulac-it dagi, yeḥya-d si ger lmegtin. Muqlemt, atan wemkan anda i t-ssersen. 
					</seg>
					<seg id="b.MAR.16.7" type="verse">
						Ṛuḥemt tura, inimt-asen i inelmaden-is akk-d Buṭrus : atan yezwar ɣer tmurt n Jlili ; dinna ara t-teẓrem akken i wen-t-yenna.  
					</seg>
					<seg id="b.MAR.16.8" type="verse">
						Ffɣent-ed seg uẓekka-nni, rewlent s tergagit d lxelɛa, iffeɣ-itent leɛqel, daymi ur ɛawdent i yiwen ayen yedṛan.  
					</seg>
					<seg id="b.MAR.16.9" type="verse">
						Sidna Ɛisa yeḥya-d si ger lmegtin ass amezwaru n dduṛt, ass i d-yernan ɣef wass n westeɛfu. Di tazwara isbeggen-ed iman-is i Meryem tamagdalit, seg i d-issufeɣ sebɛa n leǧnun.  
					</seg>
					<seg id="b.MAR.16.10" type="verse">
						Wid akk iteddun d Sidna Ɛisa, mazal-iten di leḥzen d imeṭṭawen, mi d-tewwi Meryem lexbaṛ i inelmaden.  
					</seg>
					<seg id="b.MAR.16.11" type="verse">
						Mi slan yis yeḥya-d si ger lmegtin yerna twala-t, ur ț-uminen ara.  
					</seg>
					<seg id="b.MAR.16.12" type="verse">
						Yesbeggen-ed iman-is s ṣṣifa nniḍen, i sin seg inelmaden iteddun ɣer lexla.  
					</seg>
					<seg id="b.MAR.16.13" type="verse">
						Uɣalen-d xebbṛen inelmaden nniḍen, lameɛna ula d nutni ur ten uminen ara.  
					</seg>
					<seg id="b.MAR.16.14" type="verse">
						Yesbeggen-ed iman-is i ḥdac-nni inelmaden mi llan tețțen. Ilumm-iten ɣef lqella n liman-nsen d wulawen nsen yeqquṛen, imi ur uminen ara wid akk i t-yeẓran yeḥya-d.  
					</seg>
					<seg id="b.MAR.16.15" type="verse">
						Dɣa yenna-yasen : Ṛuḥet beccṛet di ddunit meṛṛa, lexbaṛ n lxiṛ i yemdanen di mkul amkan. 
					</seg>
					<seg id="b.MAR.16.16" type="verse">
						Win ara yamnen, ara yețwaɣeḍsen, ad ițțusellek ; ma d win ur nețțamen ara, ur yețwasellak ara.  
					</seg>
					<seg id="b.MAR.16.17" type="verse">
						Atnah lbeṛhanat ara xeddmen wid yețțamnen yis-i : S yisem-iw ad ssufuɣen leǧnun, ad heddṛen timeslayin nniḍen,  
					</seg>
					<seg id="b.MAR.16.18" type="verse">
						ɣas ṭṭfen izerman neɣ swan ssem, ur sen-ixeddem acemma ; ad srusun ifassen-nsen ɣef yimuḍan a ten sseḥlun.  
					</seg>
					<seg id="b.MAR.16.19" type="verse">
						Mi gekfa yid-sen ameslay, Sidna Ɛisa yețwarfed ɣer igenni, yeqqim ɣer uyeffus n Sidi Ṛebbi.  
					</seg>
					<seg id="b.MAR.16.20" type="verse">
						Inelmaden ṛuḥen ad beccṛen di mkul amkan ; Sidi Ṛebbi yețțili yid sen, yețbeggin-ed s waṭas lbeṛhanat, tideț n wayen țbecciṛen.  
					</seg>
				</div>
			</div>
			<div id="b.LUK" type="book">
				<div id="b.LUK.1" type="chapter">
					<seg id="b.LUK.1.1" type="verse">
						Imi aṭas i gebdan tira ɣef wayen yedṛan gar-aneɣ, 
					</seg>
					<seg id="b.LUK.1.2" type="verse">
						akken i ɣ-t-id ɛawden wid yellan d inigan si tazwara, iwalan kullec s wallen-nsen ; uɣalen d iqeddacen n wawal n Sidi Ṛebbi.  
					</seg>
					<seg id="b.LUK.1.3" type="verse">
						Steqsaɣ ula d nekk akken ilaq ɣef wayen akk yedṛan seg wass amezwaru, ufiɣ d ayen yelhan a k-t-id aruɣ a Tawfilus,  
					</seg>
					<seg id="b.LUK.1.4" type="verse">
						iwakken aț-țissineḍ tideț ɣef wayen i tesliḍ meṛṛa.  
					</seg>
					<seg id="b.LUK.1.5" type="verse">
						Di zzman n Hiṛudus, agellid n tmurt n Yahuda, yella yiwen n lmuqeddem si tejmaɛt n Abya, isem-is Zakarya. Tameṭṭut-is Ilicaba, seg izuṛan n Haṛun.  
					</seg>
					<seg id="b.LUK.1.6" type="verse">
						D iḥeqqiyen i llan i sin, ḥerzen yerna ḍuɛen awal n Sidi Ṛebbi. 
					</seg>
					<seg id="b.LUK.1.7" type="verse">
						Ur sɛin ara dderya, meqqṛit i sin di leɛmeṛ yerna Ilicaba ț-țiɛiqeṛt.  
					</seg>
					<seg id="b.LUK.1.8" type="verse">
						Mi d-tewweḍ nnuba n leqdic n wedrum n Zakarya di lǧameɛ iqedsen 
					</seg>
					<seg id="b.LUK.1.9" type="verse">
						akken i tella di lɛadda n lmuqedmin, gren tasɣaṛt, tṣaḥ-ed Zakarya iwakken ad ikcem ɣer wemkan iqedsen ad isseṛɣ lebxuṛ.  
					</seg>
					<seg id="b.LUK.1.10" type="verse">
						Mi gella isseṛɣay lebxuṛ di lǧameɛ, lɣaci meṛṛa yeqqimen di beṛṛa deɛɛun ɣer Sidi Ṛebbi.  
					</seg>
					<seg id="b.LUK.1.11" type="verse">
						Iḍheṛ-as-d yiwen lmelk n Sidi Ṛebbi, ibedd ɣer tama tayeffust n udekkan-nni anda sseṛɣayen lebxuṛ. 
					</seg>
					<seg id="b.LUK.1.12" type="verse">
						Mi t-iwala Zakarya, yedhec ikcem-it lxuf. 
					</seg>
					<seg id="b.LUK.1.13" type="verse">
						Lmelk-nni yenna yas -ed : Ur țțagad ara a Zakarya, ayen i tessutreḍ ɣer Sidi Ṛebbi yețwaqbel. Tameṭṭut-ik Ilicaba ad a k-d-tesɛu aqcic, a s-tsemmiḍ Yeḥya.  
					</seg>
					<seg id="b.LUK.1.14" type="verse">
						Aț-țfeṛḥeḍ yis, a k-yili d sebba n sseɛd ; imdanen meṛṛa ad feṛḥen s tlalit-is.  
					</seg>
					<seg id="b.LUK.1.15" type="verse">
						Ad yesɛu ccan d ameqqran ɣer Sidi Ṛebbi, a d-iččaṛ d Ṛṛuḥ iqedsen si tɛebbuṭ n yemma-s, ur itess ccṛab, ur itess ayen nniḍen isekkṛen.  
					</seg>
					<seg id="b.LUK.1.16" type="verse">
						A d-yerr aṭas n wat Isṛail ɣer webrid n Sidi Ṛebbi.  
					</seg>
					<seg id="b.LUK.1.17" type="verse">
						Ad ilḥu s leɛnaya n Sidi Ṛebbi, s ṛṛuḥ ț-țezmert n nnbi Ilyas. Ad issemlil imawlan d warraw-nsen, a d-yerr wid ijehlen ɣer webrid n iḥeqqiyen, akken ad iheggi i Sidi Ṛebbi agdud ara t-iḍuɛen.  
					</seg>
					<seg id="b.LUK.1.18" type="verse">
						Zakarya yenna i lmelk : Amek ara ɛeqleɣ belli ayen akka i d-tenniḍ ț-țideț ? Nekk d amɣaṛ, ula ț-țameṭṭut-iw meqqṛet di leɛmeṛ !  
					</seg>
					<seg id="b.LUK.1.19" type="verse">
						Lmelk-nni yerra-yas-d : Nekk d Jebrayil, d aqeddac n Sidi Ṛebbi ; usiɣ-ed s ɣuṛ-es iwakken a k-d-awiɣ lexbaṛ-agi n lxiṛ.  
					</seg>
					<seg id="b.LUK.1.20" type="verse">
						Lameɛna imi ur tumineḍ ara s yimeslayen-iw atan aț-țeggugmeḍ, ur d-ițeffeɣ ara wawal seg yimi-k alamma d asmi ara d-yedṛu wannect-agi. Meɛna ḥṣu belli ayen akka i k-d-nniɣ ad yedṛu deg wass-is.  
					</seg>
					<seg id="b.LUK.1.21" type="verse">
						Lɣaci-nni yețṛaǧun Zakarya deg ufrag, wehmen acuɣeṛ iɛeṭṭel deg umkan iqedsen n lǧameɛ. 
					</seg>
					<seg id="b.LUK.1.22" type="verse">
						Mi d-iffeɣ, yeggugem, ur izmir ara a d-yessufeɣ awal ; lɣaci-nni fehmen belli iweḥḥa-yas-ed kra Sidi Ṛebbi. Yebda ițwehhi-yasen-d s ifassen-is, yeqqim d agugam.  
					</seg>
					<seg id="b.LUK.1.23" type="verse">
						Mi kfan wussan n lxedma-s di lǧameɛ, Zakarya yuɣal ɣer wexxam-is. 
					</seg>
					<seg id="b.LUK.1.24" type="verse">
						Ɛeddan kra n wussan, tameṭṭut-is Ilicaba terfed tadist ; dɣa tesseḥjeb iman-is xemsa wagguren, teqqaṛ :   
					</seg>
					<seg id="b.LUK.1.25" type="verse">
						Atan Sidi Ṛebbi yerra-d ddehn-is ɣuṛ-i, ikkes-iyi lɛib zdat yemdanen.  
					</seg>
					<seg id="b.LUK.1.26" type="verse">
						Aggur wis sețța, Sidi Ṛebbi iceggeɛ-d lmelk Jebrayil ɣer taddart n Naṣaret, di tmurt n Jlili.  
					</seg>
					<seg id="b.LUK.1.27" type="verse">
						Iceggeɛ-it-id ɣer yiwet n tlemẓit i gexḍeb yiwen wergaz isem-is Yusef, yellan seg izuṛan n Sidna Dawed. Tilemẓit-agi isem-is Meryem.  
					</seg>
					<seg id="b.LUK.1.28" type="verse">
						Ikcem lmelk ɣuṛ-es yenna-yas : Sslam fell-am a tin iburek Sidi Ṛebbi ! Sidi Ṛebbi yella yid-em.  
					</seg>
					<seg id="b.LUK.1.29" type="verse">
						Meryem tedhec, tenna : D acu i d lmeɛna n imeslayen agi ?  
					</seg>
					<seg id="b.LUK.1.30" type="verse">
						Lmelk yenna-yas : Ur țțaggad ara a Meryem ! S ṛṛeḥma-s tameqqrant, Sidi Ṛebbi yextaṛ-ikem. 
					</seg>
					<seg id="b.LUK.1.31" type="verse">
						Atan aț-țrefdeḍ tadist, a d-tesɛuḍ aqcic, semmi-yas Ɛisa, (yeɛni : « Amsellek »)  
					</seg>
					<seg id="b.LUK.1.32" type="verse">
						Ad yesɛu ccan d ameqqran, ad ițțusemmi Mmi-s n Sidi Ṛebbi ɛlayen. Sidi Ṛebbi a t-yerr d agellid akken i t-yella Sidna Dawed, yiwen si lejdud-is. 
					</seg>
					<seg id="b.LUK.1.33" type="verse">
						Ad iḥkem ɣef tarwa n Yeɛqub i dayem, tageldit-is ur tfennu ara.  
					</seg>
					<seg id="b.LUK.1.34" type="verse">
						Meryem tenna i lmelk-nni : Amek ara d-idṛu yid-i wayagi nekk ur nezwiǧ ara ?  
					</seg>
					<seg id="b.LUK.1.35" type="verse">
						Lmelk yerra-yas : Atan a d-yers fell-am Ṛṛuḥ iqedsen ; tazmert n Sidi Ṛebbi ɛlayen a kem-tɣumm am tili, daymi aqcic-agi imqeddes ara d-ilalen ad ițțsemmi « Mmi-s n Ṛebbi ».  
					</seg>
					<seg id="b.LUK.1.36" type="verse">
						Ilicaba i m-ițțilin, ula d nețțat ațan s tadist a d-tesɛu aqcic ɣas akken meqqṛet di leɛmeṛ. Tin akken iwumi semman tiɛiqeṛt, ațan deg waggur wis sețța, 
					</seg>
					<seg id="b.LUK.1.37" type="verse">
						imi ulac wayen iwumi ur izmir Sidi Ṛebbi.  
					</seg>
					<seg id="b.LUK.1.38" type="verse">
						Meryem tenna : Aql-i ț-țaqeddact n Sidi Ṛebbi, ad idṛu yid-i wayen i d-tenniḍ. Imiren Lmelk-nni yeǧǧa-ț, iṛuḥ.  
					</seg>
					<seg id="b.LUK.1.39" type="verse">
						Deg wussan-nni, Meryem tekker tṛuḥ s lemɣawla ɣer yiwet n taddart yellan deg idurar n tmurt n Yahuda.  
					</seg>
					<seg id="b.LUK.1.40" type="verse">
						Tekcem ɣer wexxam n Zakarya, tsellem ɣef Ilicaba. 
					</seg>
					<seg id="b.LUK.1.41" type="verse">
						Akken i tesla Ilicaba i sslam n Meryem, yefrawes llufan yellan di tɛebbuṭ-is ; imiren teččuṛ d Ṛṛuḥ iqedsen, 
					</seg>
					<seg id="b.LUK.1.42" type="verse">
						tɛeggeḍ tenna : A Meryem, tețțubarkeḍ ger tilawin meṛṛa, ițțubarek daɣen win yellan di tɛebbuṭ-im. 
					</seg>
					<seg id="b.LUK.1.43" type="verse">
						D acu-yi, iwakken a d-terzef ɣuṛ-i yemma-s n Ssid-iw ?  
					</seg>
					<seg id="b.LUK.1.44" type="verse">
						Akken kan i sliɣ i sslam-im, llufan yellan di tɛebbuṭ-iw yefrawes s lfeṛḥ. 
					</seg>
					<seg id="b.LUK.1.45" type="verse">
						?-țaseɛdit kemm yumnen s wayen i m-d-yenna Sidi Ṛebbi !  
					</seg>
					<seg id="b.LUK.1.46" type="verse">
						Meryem tenna : Taṛwiḥt-iw teḥmed Sidi Ṛebbi,  
					</seg>
					<seg id="b.LUK.1.47" type="verse">
						ul-iw yeččuṛ d lfeṛḥ imi d nețța i d amsellek-iw,  
					</seg>
					<seg id="b.LUK.1.48" type="verse">
						axaṭer iwala-yi-d nekk taqeddact-is tameɣbunt ur nesɛi azal. Sya d asawen si lǧil ɣer lǧil a yi-qqaṛen : « ț-țaseɛdit »,  
					</seg>
					<seg id="b.LUK.1.49" type="verse">
						imi Sidi Ṛebbi Bab n tezmert, yexdem yis-i ayen issewhamen. Isem-is d imqeddes.  
					</seg>
					<seg id="b.LUK.1.50" type="verse">
						 Ṛṛeḥma-s tețdum si lǧil ɣer lǧil  ɣef wid akk i t-iḍuɛen.   
					</seg>
					<seg id="b.LUK.1.51" type="verse">
						Isken-ed tazmert n yiɣil-is, isseɛṛeq iberdan i wid yețzuxxun ;  
					</seg>
					<seg id="b.LUK.1.52" type="verse">
						 yessers-ed imeqqranen seg imukan  eɛlayen, yerfed wid yețwaḥeqṛen  ;   
					</seg>
					<seg id="b.LUK.1.53" type="verse">
						 yesseṛwa-yasen leṛẓaq i wid   yelluẓen, ma d imeṛkantiyen yerra-ten  ifassen d ilmawen.  
					</seg>
					<seg id="b.LUK.1.54" type="verse">
						 Isellek tarwa n wat Isṛail   yellan d iqeddacen-is,  ur ițțu ara Ṛṛeḥma-s,   
					</seg>
					<seg id="b.LUK.1.55" type="verse">
						i gewɛed i Sidna Ibṛahim d warraw-is i dayem akken i t-yenna i lejdud-nneɣ.  
					</seg>
					<seg id="b.LUK.1.56" type="verse">
						Meryem teqqim ɣer Ilicaba azal n tlata wagguren d wamek i tuɣal ɣer taddart-is.  
					</seg>
					<seg id="b.LUK.1.57" type="verse">
						Yewweḍ-ed lweqt i deg ara d-tarew Ilicaba, tesɛa-d aqcic.  
					</seg>
					<seg id="b.LUK.1.58" type="verse">
						Imawlan-is d lǧiran-is feṛḥen aṭas mi slan s ṛṛehma i d-issers fell-as Sidi Ṛebbi.  
					</seg>
					<seg id="b.LUK.1.59" type="verse">
						Mi wwḍen tmanya n wussan ɣef weqcic-nni, usan-d a s-sḍehṛen, bɣan a s-semmin s yisem n baba-s : Zakarya. 
					</seg>
					<seg id="b.LUK.1.60" type="verse">
						Dɣa tenṭeq-ed yemma-s tenna-yasen : Xaṭi ! A s-nsemmi Yeḥya !  
					</seg>
					<seg id="b.LUK.1.61" type="verse">
						Nnan-as : Ula d yiwen deg wedrum-nwen ur yesɛi isem-agi.  
					</seg>
					<seg id="b.LUK.1.62" type="verse">
						Steqsan baba-s s uwehhi amek yebɣa ad isemmi i mmi-s. 
					</seg>
					<seg id="b.LUK.1.63" type="verse">
						Issuter asen-d talwiḥt, yura-yasen-d deg-s : « Yeḥya i d isem-is ». Dɣa wehmen meṛṛa.  
					</seg>
					<seg id="b.LUK.1.64" type="verse">
						Imiren kan iserreḥ yiles-is, yebda iheddeṛ, yețḥemmid Ṛebbi ițcekkiṛ-it. 
					</seg>
					<seg id="b.LUK.1.65" type="verse">
						Imezdaɣ n lǧiha-nni meṛṛa wehmen, tɛeǧǧben. Deg idurar n tmurt n Yahuda țmeslayen akk ɣef wayen yedṛan.  
					</seg>
					<seg id="b.LUK.1.66" type="verse">
						Wid akk yeslan imeslayen-nni, ḥerzen-ten deg wulawen-nsen, qqaṛen : d acu ara d-iffeɣ weqcic-agi ? Axaṭer s tideț afus n Sidi Ṛebbi yella fell-as.  
					</seg>
					<seg id="b.LUK.1.67" type="verse">
						Zakarya, baba-s n weqcic-nni, iččuṛ d Ṛṛuḥ iqedsen, icar-ed s imeslayen-agi :  
					</seg>
					<seg id="b.LUK.1.68" type="verse">
						Ad ițțubarek Sidi Ṛebbi, Illu n wat Isṛail imi d-yerra ddehn-is ɣer wegdud-is iwakken a t-isellek.  
					</seg>
					<seg id="b.LUK.1.69" type="verse">
						Yefka-yaɣ-d yiwen wemsellek d ameqqran seg izuṛan n Sidna Dawed aqeddac-is,  
					</seg>
					<seg id="b.LUK.1.70" type="verse">
						am akken i t-id-ixebbeṛ Sidi Ṛebbi si zzman iɛeddan, seg yimi n lenbiya iqedsen :  
					</seg>
					<seg id="b.LUK.1.71" type="verse">
						Ad yili d amsellek ara ɣ-imenɛen seg yiɛdawen-nneɣ, si ger ifassen n wid akk i ɣ-ikeṛhen.  
					</seg>
					<seg id="b.LUK.1.72" type="verse">
						Isbeggen ṛṛeḥma-s i lejdud-nneɣ, yemmekta-d lemɛahda-s iqedsen  
					</seg>
					<seg id="b.LUK.1.73" type="verse">
						i gefka i jeddi-tneɣ Sidna Ibṛahim.  
					</seg>
					<seg id="b.LUK.1.74" type="verse">
						M'ara nețțusellek seg ufus n yeɛdawen-nneɣ, a neɛbed Sidi Ṛebbi mbla lxuf,  
					</seg>
					<seg id="b.LUK.1.75" type="verse">
						s lḥeqq, s ṭṭaɛa d wannuz deg wussan n ddunit-nneɣ meṛṛa.  
					</seg>
					<seg id="b.LUK.1.76" type="verse">
						Ma d kečč a mmi, aț-țețțusemmiḍ d nnbi n Sidi Ṛebbi eɛlayen axaṭer aț-țedduḍ zdat-es iwakken aț-țheggiḍ iberdan-is,   
					</seg>
					<seg id="b.LUK.1.77" type="verse">
						aț-țesfehmeḍ agdud-is ɣef leslak n Sidi Ṛebbi s leɛfu n ddnubat-nsen.  
					</seg>
					<seg id="b.LUK.1.78" type="verse">
						Axaṭer Ṛebbi-nneɣ d aḥnin, s Ṛṛeḥma-ines a d-icṛeq fell-aɣ tafat-is am tin n yiṭij seg yigenwan.  
					</seg>
					<seg id="b.LUK.1.79" type="verse">
						 Tafat-is a d-tecṛeq ɣef wid yellan di ṭṭlam n lmut, ad aɣ-yawi deg webrid n lehna.  
					</seg>
					<seg id="b.LUK.1.80" type="verse">
						Aqcic-nni ițțimɣuṛ yețnerni di leɛqel. Iɛac deg unezṛuf armi d ass i deg i d-ibeggen iman-is i wat Isṛail.  
					</seg>
				</div>
				<div id="b.LUK.2" type="chapter">
					<seg id="b.LUK.2.1" type="verse">
						Deg ussan-nni, yeffeɣ-ed yiwen n lqanun s ɣuṛ Qayṣeṛ ameqqran ; yefka lameṛ ad țțujerrden imezdaɣ meṛṛa yellan di tmura-ines.  
					</seg>
					<seg id="b.LUK.2.2" type="verse">
						Ajerred-agi amezwaru yedṛa asmi yella Kirinyus d lḥakem n tmurt n Surya. 
					</seg>
					<seg id="b.LUK.2.3" type="verse">
						Imdanen meṛṛa ṛuḥen ad țțujerden mkul yiwen di taddart n lejdud-is. 
					</seg>
					<seg id="b.LUK.2.4" type="verse">
						Yusef yellan seg izuṛan n Sidna Dawed, yuli ula d nețța si taddart n Naṣaret n tmurt n Jlili ɣer Bitelḥem, taddart n lejdud-is yellan di tmurt n Yahuda.  
					</seg>
					<seg id="b.LUK.2.5" type="verse">
						Iṛuḥ ad ițțujerred nețța ț-țxedibt-is Meryem yellan s tadist.  
					</seg>
					<seg id="b.LUK.2.6" type="verse">
						Mi ten-yuɣ lḥal dinna, yewweḍ-d lweqt i deg ara terbu ( tarew ) Meryem. 
					</seg>
					<seg id="b.LUK.2.7" type="verse">
						Tesɛa-d mmi-s amenzu, tețțel-it, tessegen-it di lmedwed, imi ur ufin ara amkan deg wexxam n yemsafren.  
					</seg>
					<seg id="b.LUK.2.8" type="verse">
						Di tmurt-nni, llan imeksawen ițnusun di lexlawi, țɛassan lmal-nsen deg yiḍ. 
					</seg>
					<seg id="b.LUK.2.9" type="verse">
						Ataya lmelk n Sidi Ṛebbi iḍheṛ-asen-d, tamanegt n Sidi Ṛebbi tecceɛceɛ tezzi-yasen-d, ikcem-iten lxuf d ameqqran.  
					</seg>
					<seg id="b.LUK.2.10" type="verse">
						Lmelk yenna-yasen : Ur țțagadet ! Aql-i wwiɣ-awen-d lexbaṛ lxiṛ ara isfeṛḥen wugdud meṛṛa.  
					</seg>
					<seg id="b.LUK.2.11" type="verse">
						Ass-agi di taddart n Sidna Dawed, ilul-awen-d yiwen wemsellek, d nețța i d Lmasiḥ n Sidi Ṛebbi !  
					</seg>
					<seg id="b.LUK.2.12" type="verse">
						Atan wamek ara t-tɛeqlem : aț-țafem llufan yețțel, yeṭṭes di lmedwed. 
					</seg>
					<seg id="b.LUK.2.13" type="verse">
						Imiren kan, ț-țirebbaɛ n lmalayekkat i d-yernan ɣer lmelk nni, cennunt țḥemmident Sidi Ṛebbi, qqaṛent :  
					</seg>
					<seg id="b.LUK.2.14" type="verse">
						Lḥemd i Sidi Ṛebbi deg imukan eɛlayen, lehna di ddunit ɣef yemdanen eɛzizen fell-as.  
					</seg>
					<seg id="b.LUK.2.15" type="verse">
						Akken uɣalent lmalayekkat-nni ɣer yigenni, imeksawen nnan wway gar-asen : Kkret a nṛuḥet ɣer Bitelḥem, a nẓer ayen i gedṛan, d wayen akka s wayes i ɣ-d-ixebbeṛ Sidi Ṛebbi.  
					</seg>
					<seg id="b.LUK.2.16" type="verse">
						Imiren kan ṛuḥen, ufan dinna Meryem d Yusef akk-d llufan-nni yeṭṭes di lmedwed.  
					</seg>
					<seg id="b.LUK.2.17" type="verse">
						Mi walan aqcic-nni, ḥkan-d wayen i sen-d-yenna lmelk fell-as. 
					</seg>
					<seg id="b.LUK.2.18" type="verse">
						Wid akk yeslan s wayen i d-ḥkan imeksawen-nni, dehcen. 
					</seg>
					<seg id="b.LUK.2.19" type="verse">
						Meryem teḥrez imeslayen-nni deg wul-is, tețxemmim fell-asen.  
					</seg>
					<seg id="b.LUK.2.20" type="verse">
						Mi uɣalen imeksawen-nni, țḥemmiden țcekkiṛen Sidi Ṛebbi ɣef wayen slan d wayen ẓran, imi ufan kullec akken i sen-d-ițțuxebbeṛ.  
					</seg>
					<seg id="b.LUK.2.21" type="verse">
						Yewweḍ-ed wass wis tmanya i deg ara s-sḍehṛen i weqcic-nni ; semman-as Ɛisa, isem-nni i s-yefka lmelk uqbel ad yili di tɛebbuṭ n yemma-s.  
					</seg>
					<seg id="b.LUK.2.22" type="verse">
						Asmi wwḍen ṛebɛin wussan ɣef tlalit n weqcic-nni, Yusef d Meryem wwin-t ɣer temdint n Lquds iwakken ad ițțuqeddem i Sidi Ṛebbi, 
					</seg>
					<seg id="b.LUK.2.23" type="verse">
						akken yura di ccariɛa n Sidna Musa :  yal aqcic amenzu, ilaq ad ițțuqeddem i Sidi Ṛebbi. 
					</seg>
					<seg id="b.LUK.2.24" type="verse">
						Yerna ṛuḥen iwakken ad fken d asfel   snat n tmilliwin neɣ sin yetbiren imeẓyanen akken yella di ccariɛa n Sidna Musa.  
					</seg>
					<seg id="b.LUK.2.25" type="verse">
						Di temdint n Lquds yella yiwen wergaz isem-is Semɛun. Argaz-agi d aḥeqqi, iḍuɛ Sidi Ṛebbi, yețṛaǧu amsellek n wat Isṛail, Ṛṛuḥ iqedsen yețțili yid-es. 
					</seg>
					<seg id="b.LUK.2.26" type="verse">
						Iweḥḥa-yas-ed belli ur ițmețțat ara alamma yeẓra Lmasiḥ n Sidi Ṛebbi. 
					</seg>
					<seg id="b.LUK.2.27" type="verse">
						Ṛṛuḥ n Sidi Ṛebbi iwelleh Semɛun ad iṛuḥ ɣer lǧameɛ iqedsen.Atnaya kecmen-d Yusef d Meryem, wwin-d llufan-nni iwakken ad xedmen wayen i d-tenna ccariɛa n Musa fell-as.  
					</seg>
					<seg id="b.LUK.2.28" type="verse">
						Semɛun yeṭṭef aqcic-nni ger ifassen-is, iḥmed Sidi Ṛebbi yenna :  
					</seg>
					<seg id="b.LUK.2.29" type="verse">
						Tura a Sidi Ṛebbi ɣas ad mmteɣ aql-i di lehna imi amsellek i ɣ-tweɛdeḍ, 
					</seg>
					<seg id="b.LUK.2.30" type="verse">
						yewweḍ-ed yerna walaɣ-t s wallen-iw :  
					</seg>
					<seg id="b.LUK.2.31" type="verse">
						win akken i theggaḍ i leǧnas meṛṛa,  
					</seg>
					<seg id="b.LUK.2.32" type="verse">
						d nețța ara yessalin ccan n wat Isṛail agdud-ik,  ara yilin ț-țafat ara d-icceɛceɛen ula ɣef leǧnas nniḍen.  
					</seg>
					<seg id="b.LUK.2.33" type="verse">
						Baba-s d yemma-s n weqcic-nni tɛeǧǧben ɣef wayen i d-qqaṛen fell-as. 
					</seg>
					<seg id="b.LUK.2.34" type="verse">
						Semɛun iburek-iten, yenna i Meryem, yemma-s n weqcic-nni : Atan weqcic-agi ad yili i kra seg wat Isṛail d sebba n tuccḍa, ma d wiyaḍ a ten-id-yerr ɣer webrid. ?ef ddemma-s ara yili lxilaf ger yemdanen ; 
					</seg>
					<seg id="b.LUK.2.35" type="verse">
						s wakka ara d-banen ixemmimen n diri deg wulawen, ma d kemm aț-țejreḥ tasa-m, am akken tețwet s ujenwi.  
					</seg>
					<seg id="b.LUK.2.36" type="verse">
						Tella daɣen yiwet n tmeṭṭut isem-is ?anna, meqqṛet di leɛmeṛ, ula d nețțat si lenbiya, d yelli-s n Fanwil n wedrum n Azir. Seg wasmi i tedda ț-țislit, tɛac d wergaz is sebɛa n yiseggasen 
					</seg>
					<seg id="b.LUK.2.37" type="verse">
						dɣa teǧǧel. Di leɛmeṛ-is ṛebɛa utmanyin n yiseggasen. Am yiḍ am ass ur teṭṭixiṛ si lǧameɛ iqedsen, tɛebbed Sidi Ṛebbi, tețțuẓum, tețẓalla. 
					</seg>
					<seg id="b.LUK.2.38" type="verse">
						Ula d nețțat tewweḍ-ed di teswiɛt-nni, teḥmed Sidi Ṛebbi, theddeṛ ɣef weqcic-nni i wid akk yețṛaǧun leslak n temdint n Lquds. 
					</seg>
					<seg id="b.LUK.2.39" type="verse">
						Mi fukken imawlan n Ɛisa ayen akk i d-tenna ccariɛa n Sidi Ṛebbi, uɣalen ɣer taddart-nsen Naṣaret yellan di tmurt n Jlili. 
					</seg>
					<seg id="b.LUK.2.40" type="verse">
						Aqcic-nni yețțimɣuṛ yețnerni di tmusni, lbaṛaka n Sidi Ṛebbi tella fell-as.  
					</seg>
					<seg id="b.LUK.2.41" type="verse">
						Imawlan n Sidna Ɛisa țṛuḥun mkul aseggas ɣer temdint n Lquds iwakken ad sɛeddin Tafaska  n izimer n leslak. 
					</seg>
					<seg id="b.LUK.2.42" type="verse">
						Asmi yesɛa Ɛisa tnac yiseggasen, yedda akk-d imawlan-is ɣer temdint n Lquds, akken tella di lɛadda n lɛid.  
					</seg>
					<seg id="b.LUK.2.43" type="verse">
						Mi tɛedda Tafaska,  lɣaci țțuɣalen ɣer yexxamen-nsen, ma d Ɛisa yeqqim di temdint Lquds, imawlan-is ur d-wwin ara s lexbaṛ, 
					</seg>
					<seg id="b.LUK.2.44" type="verse">
						ɣilen yedda-d ț-țerbaɛt nniḍen. Lḥan ass kamel dɣa bdan țqelliben fell-as. Steqsan wid akk i sen-yețțilin d wid meṛṛa ssnen, 
					</seg>
					<seg id="b.LUK.2.45" type="verse">
						lameɛna ur t-ufin ara. Uɣalen ɣer temdint n Lquds iwakken ad qellben fell-as.  
					</seg>
					<seg id="b.LUK.2.46" type="verse">
						Ass wis tlata, ufan-t di lǧameɛ iqedsen yeqqim ger lecyux, ismeḥsis asen, isteqsay-iten. 
					</seg>
					<seg id="b.LUK.2.47" type="verse">
						Wid akk i s isellen wehmen di lefhama-s d wayen i d-ițarra i yesteqsiyen-nsen.  
					</seg>
					<seg id="b.LUK.2.48" type="verse">
						Mi t-walan imawlan-is, qqimen wehmen, dɣa tenna-yas yemma-s : A mmi, acuɣeṛ i ɣ-txedmeḍ akka ? Nekk d baba-k neṛwa aḥebbeṛ, acḥal i nqelleb fell-ak !  
					</seg>
					<seg id="b.LUK.2.49" type="verse">
						Nețța yenna-yasen : Acuɣeṛ i tețqellibem fell-i ? Eɛni ur teẓrim ara ilaq-iyi ad xedmeɣ lecɣal n baba ?  
					</seg>
					<seg id="b.LUK.2.50" type="verse">
						Lameɛna nutni ur fhimen ara ayen i sen-d-yenna. 
					</seg>
					<seg id="b.LUK.2.51" type="verse">
						Ɛisa yedda d imawlan-is ɣer temdint n Naṣaret, yețțaɣ-asen awal. Yemma-s teḥrez annect-agi meṛṛa deg wul-is. 
					</seg>
					<seg id="b.LUK.2.52" type="verse">
						Ɛisa ițțimɣuṛ, yetɛeqqil ; eɛziz ɣer Ṛebbi, eɛziz ɣer yemdanen.  
					</seg>
				</div>
				<div id="b.LUK.3" type="chapter">
					<seg id="b.LUK.3.1" type="verse">
						Deg wuseggas wis xemseṭṭac n tgeldit n Qayṣer Tibeṛyus, llan ṛebɛa lḥekkam di tmurt n Falisṭin. Bunṭus Bilaṭus d lḥakem n tmurt n Yahuda, Hiṛudus Antifas yeḥkem ɣef tmurt n Jlili, Filbas gma-s n Hiṛudus, ɣef tmura n Iturya akk-d Tṛaxunit, ma d Lisanyas yeḥkem ɣef tmurt n Abilan. 
					</seg>
					<seg id="b.LUK.3.2" type="verse">
						Di lweqt-nni, ?ennan akk-d Qayif llan d lmuqedmin imeqqranen. Awal n Sidi Ṛebbi ițwaxebbeṛ-as-ed i Yeḥya, mmi-s n Zakarya, deg unezṛuf.  
					</seg>
					<seg id="b.LUK.3.3" type="verse">
						Iṛuḥ ițnadi timura i d-izzin i wasif n Urdun, yețberriḥ yeqqaṛ : Beddlet tikli, uɣalet-ed ɣer webrid, aset-ed aț-țețwaɣeḍsem iwakken Sidi Ṛebbi a wen-isemmeḥ ddnubat-nwen !   
					</seg>
					<seg id="b.LUK.3.4" type="verse">
						Akken i d-ițțuxebeṛ di tektabt n nnbi Iceɛya :  ?-țaɣect n win ițɛeggiḍen deg wunezṛuf : Heggit abrid n Sidi Ṛebbi, ssemsawit iberdan-is !  
					</seg>
					<seg id="b.LUK.3.5" type="verse">
						 Iɣezṛan, idurar ț-țɣaltin ad uɣalen d izuɣaṛ !  Iberdan iɛewjen ad țțuseggmen,  wid ixesṛen ad qeɛden .  
					</seg>
					<seg id="b.LUK.3.6" type="verse">
						 Imdanen meṛṛa ad ẓren leslak n Sidi Ṛebbi.   
					</seg>
					<seg id="b.LUK.3.7" type="verse">
						Yeḥya yeqqaṛ i lɣaci i d-ițțasen iwakken ad țwaɣeḍsen deg waman : A ccetla n yizerman, anwa i kkun-isfaqen belli tzemrem aț- țrewlem i lɛiqab i d-iteddun ?  
					</seg>
					<seg id="b.LUK.3.8" type="verse">
						Deg wayen akk txeddmem, sbeggnet-ed belli ṣfan wulawen nwen ! Ur qqaṛet ara kan deg yiman-nwen : jeddi-tneɣ d Sidna Ibṛahim, axaṭer a wen-iniɣ : seg idɣaɣen-agi, Sidi Ṛebbi yezmer a d-issufeɣ dderya i Ibṛahim.  
					</seg>
					<seg id="b.LUK.3.9" type="verse">
						Ațan ihi tcaquṛt thegga ɣer izuṛan n ttjuṛ, yal ttejṛa ur d-nețțak ara lfakya lɛali, aț-țețwagzem, aț-țețwaḍeggeṛ ɣer tmes.  
					</seg>
					<seg id="b.LUK.3.10" type="verse">
						Lɣaci steqsan-t nnan-as : D acu i ɣ-ilaqen a t-nexdem ihi ?  
					</seg>
					<seg id="b.LUK.3.11" type="verse">
						Yerra-yasen : Win yesɛan sin iqendyaṛ ad yefk yiwen i win ur nesɛi ara ; win yesɛan ayen ara yečč, ad yefk i win ur nesɛi ara. 
					</seg>
					<seg id="b.LUK.3.12" type="verse">
						Usan-d ula d imekkasen itețțen ayla n medden iwakken ad țwaɣeḍsen deg wasif, nnan-as : A Sidi, i nukkni yellan d imekkasen n tebzert ( leɣṛama ) d acu ara nexdem ?  
					</seg>
					<seg id="b.LUK.3.13" type="verse">
						Yenna-yasen : Ur țnadit ara sennig wayen i d-yenna lqanun.  
					</seg>
					<seg id="b.LUK.3.14" type="verse">
						Iɛeskṛiwen daɣen steqsan-t : I nukkni, d acu ara nexdem ? Yerra-yasen : Ur xeddmet ara lbaṭel, ur țțaṭṭafet ara tajɛelt, setqenɛet kan s lexlaṣ nwen.  
					</seg>
					<seg id="b.LUK.3.15" type="verse">
						Yuɣ lḥal lɣaci meṛṛa llan țṛaǧun qqaṛen deg ulawen-nsen : Ahat d nețța i d Lmasiḥ !  
					</seg>
					<seg id="b.LUK.3.16" type="verse">
						Yeḥya yenna-yasen : Nekk sseɣḍaseɣ-kkun deg waman, meɛna a d-yas win yesɛan tazmert akteṛ-iw ; ur uklaleɣ ara ad fsiɣ ula d lexyuḍ n warkasen-is. Nețța a kkun-isseɣḍes s Ṛṛuḥ iqedsen ț-țmes. 
					</seg>
					<seg id="b.LUK.3.17" type="verse">
						Yeṭṭef tazzart deg wufus-is, ad yessizdeg tirect deg wennar-is, a d-ijmeɛ irden ɣer yikufan, ma d alim a t-isseṛɣ di tmes ur nxețți. 
					</seg>
					<seg id="b.LUK.3.18" type="verse">
						Yeḥya ițbecciṛ i lɣaci lexbaṛ n lxiṛ, inehhu-ten s waṭas n yimeslayen nniḍen. 
					</seg>
					<seg id="b.LUK.3.19" type="verse">
						Yesseḍlem ula d agellid Hiṛudus, yeqqaṛ-as : mačči d lḥeqq fell-ak aț-țaɣeḍ Hiṛudyad tameṭṭut n gma-k ! Ilumm-it daɣen ɣef lecɣal nniḍen n diri i gxeddem.  
					</seg>
					<seg id="b.LUK.3.20" type="verse">
						Hiṛudus ikemmel di txeṣṣarin-is, yessekcem Yeḥya ɣer lḥebs !  
					</seg>
					<seg id="b.LUK.3.21" type="verse">
						Mi țwaɣeḍsen lɣaci deg waman, Sidna Ɛisa yețwaɣḍes ula d nețța. Akken i gdeɛɛu ɣer Sidi Ṛebbi, igenni yeldi-d, 
					</seg>
					<seg id="b.LUK.3.22" type="verse">
						Ṛṛuḥ iqedsen yers-ed fell-as s ṣṣifa icuban titbirt. Yiwet n taɣect tekka-d seg yigenni tenna-d : Kečč, d mmi eɛzizen, deg-k i gella lfeṛḥ-iw.  
					</seg>
					<seg id="b.LUK.3.23" type="verse">
						Mi gebda Sidna Ɛisa aselmed, ad yili yesɛa tlatin iseggasen di leɛmeṛ-is. ?er yemdanen yella : d mmi-s n Yusef atnan lejdud-is : Heli, 
					</seg>
					<seg id="b.LUK.3.24" type="verse">
						Matta, Lewwi, Melki, Yennay, Yusef, 
					</seg>
					<seg id="b.LUK.3.25" type="verse">
						Matatya, Ɛamus, Naḥun, ?esli, Naggay, 
					</seg>
					<seg id="b.LUK.3.26" type="verse">
						Maḥat, Matatya, Camɛi, Yusef, Yuda, 
					</seg>
					<seg id="b.LUK.3.27" type="verse">
						Yuḥanan, Rica, Zurubabil, Calatyel, Niri, 
					</seg>
					<seg id="b.LUK.3.28" type="verse">
						Melki, Addi, Qusam, Elmudan, Ɛir, 
					</seg>
					<seg id="b.LUK.3.29" type="verse">
						Yusa, Elyazer, Yurim, Matta, Lewwi, 
					</seg>
					<seg id="b.LUK.3.30" type="verse">
						Semɛun, Yahuda, Yusef, Yuna, Elyaqim, 
					</seg>
					<seg id="b.LUK.3.31" type="verse">
						Melya, Menna, Mattata, Natan, Dawed, 
					</seg>
					<seg id="b.LUK.3.32" type="verse">
						Yassa, Ɛubed, Buɛaz, Salmun, Naḥsun, 
					</seg>
					<seg id="b.LUK.3.33" type="verse">
						Ɛaminadab, Admin, Aram, ?esṛun, Fares, Yahuda, 
					</seg>
					<seg id="b.LUK.3.34" type="verse">
						Yeɛqub, Isḥaq, Ibṛahim, Teraḥ, Naḥur, 
					</seg>
					<seg id="b.LUK.3.35" type="verse">
						Saruǧ, Raɛu, Faleǧ, Ɛaber, Salaḥ, 
					</seg>
					<seg id="b.LUK.3.36" type="verse">
						Kenan, Arfaksad, Cam, Nuḥ, Lamek,  
					</seg>
					<seg id="b.LUK.3.37" type="verse">
						Matusalaḥ, ?anux, Yared, Mahalalyel, Kenam, 
					</seg>
					<seg id="b.LUK.3.38" type="verse">
						Inuc, Cit, Adem illan d mmi-s n Ṛebbi.  
					</seg>
				</div>
				<div id="b.LUK.4" type="chapter">
					<seg id="b.LUK.4.1" type="verse">
						Mi d- yuɣal Sidna Ɛisa seg wasif n Urdun, Ṛṛuḥ iqedsen yewwi-t ɣer unezṛuf. 
					</seg>
					<seg id="b.LUK.4.2" type="verse">
						Ṛebɛin wussan ur yečči, Cciṭan yețjeṛṛib deg-s. Mi ɛeddan wussan-nni, yuɣal illuẓ. 
					</seg>
					<seg id="b.LUK.4.3" type="verse">
						Cciṭan yenna-yas : Ma d Mmi-s n Ṛebbi i telliḍ, ini-yas i wedɣaɣ-agi a d-yuɣal d aɣṛum.  
					</seg>
					<seg id="b.LUK.4.4" type="verse">
						Sidna Ɛisa yerra-yas : Yura di tektabt iqedsen :  amdan ur yețɛic ara s weɣṛum kan meɛna s mkul awal i d-ițțasen s ɣuṛ Sidi Ṛebbi.  
					</seg>
					<seg id="b.LUK.4.5" type="verse">
						Yuɣal Cciṭan yewwi-t ɣer yiwen wemkan eɛlayen, deg yiwet n teswiɛt yesken-as-ed akk tigeldiwin n ddunit, 
					</seg>
					<seg id="b.LUK.4.6" type="verse">
						yenna-yas : Ad a k-d-fkeɣ lḥekma d ccan n ddewlat-agi meṛṛa, axaṭer țțunefkent iyi-d. Zemreɣ a tent-fkeɣ i win i yi-ihwan ; 
					</seg>
					<seg id="b.LUK.4.7" type="verse">
						ma tseǧǧdeḍ zdat-i ad uɣalent akk d ayla-k.  
					</seg>
					<seg id="b.LUK.4.8" type="verse">
						Sidna Ɛisa yerra-yas : Yura :  Anagar Sidi Ṛebbi Illu-inek ara tɛebdeḍ, i nețța kan iwumi ara tseǧǧdeḍ.  
					</seg>
					<seg id="b.LUK.4.9" type="verse">
						Cciṭan yewwi-t daɣen ɣer temdint n Lquds, yessers-it ɣef yixef n lǧameɛ iqedsen, yenna-yas : Ma d Mmi-s n Ṛebbi i telliḍ, ḍeggeṛ iman-ik d akessar, 
					</seg>
					<seg id="b.LUK.4.10" type="verse">
						axaṭer yura :  Ad yefk lameṛ i lmalayekkat-is iwakken ad ḥarbent fell-ak,  
					</seg>
					<seg id="b.LUK.4.11" type="verse">
						yerna a k-awint ger ifassen-nsent, ad ḥadrent iḍaṛṛen-ik ɣef wedɣaɣ.   
					</seg>
					<seg id="b.LUK.4.12" type="verse">
						Sidna Ɛisa yerra-yas : Yura daɣen :  Ur țjeṛṛib ara Sidi Ṛebbi, Illu-inek.  
					</seg>
					<seg id="b.LUK.4.13" type="verse">
						Mi i t-ijeṛṛeb s waṭas n tḥila ur s-yufi ara abrid, Iblis yeṭṭaxeṛ fell-as alamma ț-țikkelt nniḍen.  
					</seg>
					<seg id="b.LUK.4.14" type="verse">
						Sidna Ɛisa yuɣal ɣer tmurt n Jlili yeččuṛ ț-țazmert n Ṛṛuḥ iqedsen, slan yis di mkul tama n tmurt-agi. 
					</seg>
					<seg id="b.LUK.4.15" type="verse">
						Ikeččem ɣer leǧwameɛ n wat Isṛail yesselmad, imdanen meṛṛa țcekkiṛen-t. 
					</seg>
					<seg id="b.LUK.4.16" type="verse">
						Iṛuḥ ɣer taddart n Naṣaret anda yețțuṛebba ; akken innum, ikcem ɣer lǧameɛ deg wass n westeɛfu. 
					</seg>
					<seg id="b.LUK.4.17" type="verse">
						Mi gekker a d-iɣeṛ, fkan-as-d taktabt n nnbi Iceɛya, yeldi-ț, yufa amkan anda yura :  
					</seg>
					<seg id="b.LUK.4.18" type="verse">
						 Ṛṛuḥ n Sidi Ṛebbi yers-ed fell-i, axaṭer yextaṛ-iyi iwakken ad beccṛeɣ lexbaṛ n lxiṛ i yimeɣban, ad beccṛeɣ i yimeḥbas tilelli, iwakken a d-rreɣ iẓri i yiderɣalen , a d kkseɣ lḥif ɣef wid ițwaḍelmen, 
					</seg>
					<seg id="b.LUK.4.19" type="verse">
						 ad beccṛeɣ ɣef wuseggas i deg ara d-issers Sidi Ṛebbi ṛṛeḥma ines .  
					</seg>
					<seg id="b.LUK.4.20" type="verse">
						Ijmeɛ taktabt-nni, yerra-ț i uqeddac, imiren yeqqim. Wid akk yellan di lǧameɛ ččan-t s wallen. 
					</seg>
					<seg id="b.LUK.4.21" type="verse">
						Dɣa yenna-yasen : Ayen i wen-d-ɣṛiɣ akka, atan yedṛa-d gar-awen ass-agi !  
					</seg>
					<seg id="b.LUK.4.22" type="verse">
						Wehmen atas, tɛeǧǧben deg yimeslayen i d-ițeffɣen seg yimi-s, qqaṛen : Amek ? Mačči d mmi-s n Yusef wagi ?  
					</seg>
					<seg id="b.LUK.4.23" type="verse">
						Dɣa yenna-yasen : ?riɣ belli a yi-d-tinim lemtel-agi : « A ṭṭbib sseḥlu iman-ik,» neɣ « xdem dagi di tmurt-ik ayen i nesla txedmeḍ-t di temdint n Kafernaḥum.»  
					</seg>
					<seg id="b.LUK.4.24" type="verse">
						Yenna-yasen daɣen : S tideț a wen-iniɣ : ulac nnbi yețwaqeblen di tmurt-is.  
					</seg>
					<seg id="b.LUK.4.25" type="verse">
						A wen-iniɣ tideț : Di zzman n nnbi Ilyas, tlata yiseggasen d wezgen ur d-tewwit lehwa dɣa yeɣli-d laẓ d ameqqran ɣef tmurt meṛṛa. Deg wussan-nni, aṭas n tuǧǧal i gellan di tmurt n wat Isṛail. 
					</seg>
					<seg id="b.LUK.4.26" type="verse">
						?as akken, Sidi Ṛebbi ur iceggeɛ ara nnbi Ilyas ɣer yiwet deg-sent, anagar ɣ er yiwet n taǧǧalt yellan di taddart n ?urfat di tmurt n Sidun . 
					</seg>
					<seg id="b.LUK.4.27" type="verse">
						Llan daɣen aṭas n wid ihelken lbeṛs di tmurt n wat Isṛail di zzman n nnbi Ilyaceɛ , meɛna ula d yiwen deg-sen ur iḥli anagar Neɛman n tmurt n Surya.  
					</seg>
					<seg id="b.LUK.4.28" type="verse">
						Mi slan imeslayen-agi, lɣaci meṛṛa yellan di lǧameɛ yenɣa-ten lɣecc. 
					</seg>
					<seg id="b.LUK.4.29" type="verse">
						Kkren ɣuṛ-es, ssufɣen-t si taddart, ssawḍen-t armi d ixef n wedrar i ɣef tebna taddart-nsen iwakken a t-ssegrirben d akessar ; 
					</seg>
					<seg id="b.LUK.4.30" type="verse">
						lameɛna nețța iɛedda gar-asen, iṛuḥ.  
					</seg>
					<seg id="b.LUK.4.31" type="verse">
						Sidna Ɛisa iṣubb ɣer tamdint n Kafernaḥum, illan n at Jlili, anda yesselmad lɣaci deg wass n westeɛfu. 
					</seg>
					<seg id="b.LUK.4.32" type="verse">
						Imdanen wehmen aṭas deg wuselmed-ines axaṭer imeslayen-is sɛan tissas.  
					</seg>
					<seg id="b.LUK.4.33" type="verse">
						Di lǧameɛ, yella yiwen wergaz izdeɣ-it uṛuḥani, iɛeggeḍ s lǧehd n taɣect-is :  
					</seg>
					<seg id="b.LUK.4.34" type="verse">
						D acu i tebɣiḍ ɣuṛ-nneɣ a Ɛisa Anaṣari ? Tusiḍ-ed iwakken ad aɣ tesnegreḍ ? ?riɣ d acu-k , kečč d Imqeddes n Ṛebbi !  
					</seg>
					<seg id="b.LUK.4.35" type="verse">
						Sidna Ɛisa yenṭeq ɣuṛ-es yenna-yas : Ssusem ! Effeɣ seg wergaz-agi ! Aṛuḥani iḍeggeṛ argaz-nni ɣer lqaɛa di tlemmast-nsen, dɣa iffeɣ seg-s mbla ma iḍuṛṛ-it.  
					</seg>
					<seg id="b.LUK.4.36" type="verse">
						Lɣaci ikcem-iten akk lxuf, qqaṛen wway gar-asen : D acu-ten yimeslayen-agi ? Yesɛa tazmert s wayes iḥekkem ula ɣef leǧnun ! Akken kan ara sen-yefk lameṛ ad ffɣen !  
					</seg>
					<seg id="b.LUK.4.37" type="verse">
						Di yal tama n tmurt slan s lexbaṛ n Sidna Ɛisa.  
					</seg>
					<seg id="b.LUK.4.38" type="verse">
						Iffeɣ-ed si lǧameɛ, yerra ɣer wexxam n Semɛun. Yuɣ lḥal taḍeggalt n Semɛun tuɣ-iț tawla ț-țameqqrant, ḥellelen Sidna Ɛisa iwakken a ț-yesseḥlu. 
					</seg>
					<seg id="b.LUK.4.39" type="verse">
						Yekna ɣuṛ-es, yumeṛ i tawla aț-țeffeɣ seg-s, dɣa teffeɣ-iț ; imiren kan tekker teqdec-asen-d.  
					</seg>
					<seg id="b.LUK.4.40" type="verse">
						Tameddit mi geɣli yiṭij, kra n win yesɛan amuḍin n mkul aṭan, yewwi-yas-t-id. Mkul win i ɣef yessers afus-is yeḥla ! Yesseḥla-ten meṛṛa ! 
					</seg>
					<seg id="b.LUK.4.41" type="verse">
						Llan daɣen leǧnun i d-ițeffɣen seg waṭas n yemdanen, țɛeggiḍen qqaṛen : « Kečč d Mmi-s n Ṛebbi ! » Lameɛna Sidna Ɛisa ițɛeggiḍ fell- asen, ur ten-ițțaga ara a d-hedṛen, axaṭer nutni ẓran d nețța i d Lmasiḥ.  
					</seg>
					<seg id="b.LUK.4.42" type="verse">
						Mi guli wass, iffeɣ si temdint, yerra ɣer yiwen wemkan yexlan. Aṭas n lɣaci ṛuḥen țqelliben fell-as. Mi t-ufan, ḥellelen-t iwakken ad yeqqim ɣuṛ-sen, ur ițṛuḥu ara.  
					</seg>
					<seg id="b.LUK.4.43" type="verse">
						Lameɛna nețța yenna-yasen : Ilaq-iyi ad ṛuḥeɣ ad beccṛeɣ lexbaṛ n lxiṛ n tgeldit n Ṛebbi i temdinin nniḍen ! ?ef wayagi i d țțuceggɛeɣ !  
					</seg>
					<seg id="b.LUK.4.44" type="verse">
						Imiren iṛuḥ ițbecciṛ di leǧwameɛ n tmurt n Yahuda.  
					</seg>
				</div>
				<div id="b.LUK.5" type="chapter">
					<seg id="b.LUK.5.1" type="verse">
						Yiwen wass, Sidna Ɛisa yella ɣef rrif n lebḥeṛ n Jiniṣaret. Lɣaci meṛṛa zzin-as-d, mčuččaɛen-d akken ad slen i wawal n Ṛebbi. 
					</seg>
					<seg id="b.LUK.5.2" type="verse">
						Iwala snat n teflukin rrif n lebḥeṛ, iḥewwaten rsen-d iwakken ad ssirden icebbaken nsen. 
					</seg>
					<seg id="b.LUK.5.3" type="verse">
						Sidna Ɛisa yuli ɣer yiwet si teflukin-nni, tin yellan n Semɛun, yenna-yas ad ibɛed acemma ɣef rrif. Yeqqim , yebda yesselmad-ed lɣaci syenna. 
					</seg>
					<seg id="b.LUK.5.4" type="verse">
						Mi gfukk aselmed yenna i Semɛun : Sbeɛdet taflukt ɣer wemkan lqayen, tḍeggṛem icebbaken-nwen aț-țṣeggdem.  
					</seg>
					<seg id="b.LUK.5.5" type="verse">
						Semɛun yenna-yas : A Sidi, iḍ kamel nukni d aṣeggeḍ ur d-neṭṭif acemma ; lameɛna ɣef wawal-ik a nexdem akken i d-tenniḍ, a nḍeggeṛ icebbaken.  
					</seg>
					<seg id="b.LUK.5.6" type="verse">
						Mi xedmen akken i sen-yenna Sidna Ɛisa, ṭṭfen-d aṭas n iselman ( lḥut ), armi qṛib ad qeṛsen icebbaken nsen. 
					</seg>
					<seg id="b.LUK.5.7" type="verse">
						Ssawalen, țwehhin i yemdukkal nsen yellan di teflukt nniḍen a d-asen a ten-ɛiwnen. Mi d-usan, ččuṛen snat-nni n teflukin armi qṛib ad ɣeṛqent.  
					</seg>
					<seg id="b.LUK.5.8" type="verse">
						Semɛun-Buṭrus, mi gwala ayagi, yuɣal ɣef tgecrar zdat Sidna Ɛisa, yenna-yas : Beɛɛed fell-i a Sidi axaṭer d amednub i lliɣ.  
					</seg>
					<seg id="b.LUK.5.9" type="verse">
						Ikcem-it lxuf nețța d wid yellan yid-es, dehcen imi i d-ṭṭfen annect-nni n yiselman. 
					</seg>
					<seg id="b.LUK.5.10" type="verse">
						Ula d Yeɛqub akk-d Yuḥenna, arraw n Zabadi yellan d imdukkal n Semɛun wehmen. Sidna Ɛisa yenṭeq ɣer Semɛun yenna-yas : Ur țțagad ara, sya d asawen mačči d iselman ara d-țṣeggideḍ, meɛna d imdanen.  
					</seg>
					<seg id="b.LUK.5.11" type="verse">
						Imiren rran-d tiflukin-nsen ɣer rrif, ǧǧan kullec dinna, ddan d Sidna Ɛisa.  
					</seg>
					<seg id="b.LUK.5.12" type="verse">
						Mi gella Sidna Ɛisa deg yiwet n taddart n at Jlili, yusa-d yiwen wergaz ihelken lbeṛs, mi gwala Sidna Ɛisa, yuzzel ɣuṛ-es yeɣli ɣer iḍaṛṛen-is, yenna-yas : A Sidi, ma tebɣiḍ, tzemreḍ a yi-tesseḥluḍ.  
					</seg>
					<seg id="b.LUK.5.13" type="verse">
						Sidna Ɛisa issers afus-is fell-as, yenna-yas : Bɣiɣ ! Ili-k teḥliḍ ! Imiren kan, argaz-nni ikkes-as lbeṛs, yeṣfa weglim-is. 
					</seg>
					<seg id="b.LUK.5.14" type="verse">
						Sidna Ɛisa iweṣṣa-t ur iqqaṛ i yiwen ayen yedṛan yid-es. Yenna-yas : Ṛuḥ ɣer lmuqeddem a k-iwali, tefkeḍ lweɛda ɣef ṣeffu-inek, akken yura di ccariɛa n Musa. Lweɛda-nni a sen-tili d țbut ɣef ḥellu-inek.  
					</seg>
					<seg id="b.LUK.5.15" type="verse">
						Simmal ițwassen Sidna Ɛisa, simmal țnejmaɛen-d ɣuṛ-es lɣaci iwakken ad slen i wawal-is yerna a ten-isseḥlu si lehlakat-nsen ; 
					</seg>
					<seg id="b.LUK.5.16" type="verse">
						meɛna nețța iṭeṛṛif iman-is, ițṛuḥu ɣer yimukan yexlan iwakken ad iẓẓall.  
					</seg>
					<seg id="b.LUK.5.17" type="verse">
						Yiwen wass Sidna Ɛisa yella yesselmad. Llan dinna ifariziyen d lɛulama n ccariɛa, usan-d si tuddar n at Jlili, n at Yahuda akk ț-țemdint n Lquds, qqimen smeḥsisen-as. Tazmert n Sidi Ṛebbi yellan yid-es tesseḥlay imuḍan.  
					</seg>
					<seg id="b.LUK.5.18" type="verse">
						Atnaya kra n yemdanen wwin-d yiwen wukrif akken deg wusu-ines. ?qelliben amek ara t-skecmen iwakken a t-ssersen zdat Sidna Ɛisa.  
					</seg>
					<seg id="b.LUK.5.19" type="verse">
						Imi aṭas n lɣaci i gellan, ur ufin ara ansi ara t-sɛeddin ; ulin ɣef ssqef, kksen kra n iqermuden, ṣubben-t-id s wusu-ines ɣer tlemmast n lɣaci, zdat Sidna Ɛisa.  
					</seg>
					<seg id="b.LUK.5.20" type="verse">
						Mi gwala liman-nsen, yenna i umuḍin-nni : Ay argaz, țwaɛeffan-ak ddnubat ik !  
					</seg>
					<seg id="b.LUK.5.21" type="verse">
						Lɛulama akk-d ifariziyen bdan țxemmimen qqaṛen : Amek yezmer a d-yini imeslayen agi ? Wagi d lekfeṛ ! Anwa i gzemren ad iɛfu ddnubat anagar Sidi Ṛebbi ?  
					</seg>
					<seg id="b.LUK.5.22" type="verse">
						Sidna Ɛisa yeẓran ayen i țxemmimen, yenna-yasen : Acuɣeṛ tețxemmimem akka deg ulawen-nwen ?  
					</seg>
					<seg id="b.LUK.5.23" type="verse">
						D acu i gsehlen a s-t-iniɣ ? « ?waɛeffan-ak ddnubat-ik» neɣ « ekker telḥuḍ ? »  
					</seg>
					<seg id="b.LUK.5.24" type="verse">
						Ilaq-awen aț-țeẓrem belli Mmi-s n bunadem yesɛa tazmert ad yeɛfu ddnubat di ddunit-agi ! Yezzi ɣer wukrif-nni, yenna-yas : Kker ddem usu-inek tuɣaleḍ ɣer wexxam-ik !  
					</seg>
					<seg id="b.LUK.5.25" type="verse">
						Imiren kan ukrif-nni yekker zdat-sen, yeddem usu i deg yeḍleq, yuɣal ɣer wexxam-is, ițḥemmid Sidi Ṛebbi. 
					</seg>
					<seg id="b.LUK.5.26" type="verse">
						Wehmen meṛṛa lɣaci, țḥemmiden Sidi Ṛebbi, ikcem-iten lxuf qqaṛen : Ass-agi neẓra ayen werǧin neẓri !  
					</seg>
					<seg id="b.LUK.5.27" type="verse">
						Mi geffeɣ Sidna Ɛisa, iwala yiwen umekkas isem-is Lewwi yeqqim di texxamt anda țxelliṣen tabzert ( leɣṛama ), iqeṛṛeb ɣuṛ-es yenna-yas : Ddu yid-i.  
					</seg>
					<seg id="b.LUK.5.28" type="verse">
						Lewwi yekker, yeǧǧa kullec yedda yid-es. 
					</seg>
					<seg id="b.LUK.5.29" type="verse">
						Lewwi yeɛṛeḍ Sidna Ɛisa ɣer wexxam-is, ihegga-yas imensi. Aṭas n yimekkasen d yemdanen nniḍen i geqqimen yid-sen ad ččen.  
					</seg>
					<seg id="b.LUK.5.30" type="verse">
						Ifariziyen d lɛulama n ukabar-nsen iɣaḍ-iten lḥal, nnan i yinelmaden is : Acuɣeṛ i tețțem, tessem akk-d imekkasen imakaren d imednuben ?  
					</seg>
					<seg id="b.LUK.5.31" type="verse">
						Sidna Ɛisa yerra-yasen : Mačči d wid iṣeḥḥan i geḥwaǧen ṭṭbib, i t-iḥwaǧen d imuḍan. 
					</seg>
					<seg id="b.LUK.5.32" type="verse">
						Ur d-usiɣ ara ad ssiwleɣ i iḥeqqiyen, usiɣ-ed ɣer yimednuben iwakken a d-uɣalen ɣer webrid.  
					</seg>
					<seg id="b.LUK.5.33" type="verse">
						Nnan-as daɣen : Inelmaden n Yeḥya d wid n ifariziyen țțuẓummen acḥal d abrid yerna țẓallan, ma d inelmaden-ik tețțen tessen.  
					</seg>
					<seg id="b.LUK.5.34" type="verse">
						Sidna Ɛisa yenna yasen : Eɛni tzemrem a sen-tinim i yinebgawen n yesli ad uẓummen ass n tmeɣṛa ? Ur tezmirem ara !  
					</seg>
					<seg id="b.LUK.5.35" type="verse">
						Ad asen wussan i deg ara sen-ițwakkes yesli, ass-nni ad uẓummen.  
					</seg>
					<seg id="b.LUK.5.36" type="verse">
						Yerna-yasen-d lemtel-agi : Yiwen ur d-itekkes tafaweț si llebsa tajdiṭ iwakken a ț-ixiḍ ɣef llebsa taqdimt , neɣ m'ulac llebsa-nni tajdiṭ aț-țcerreg ; tafaweț-nni tajdiṭ ur d-țezgay ara ɣef llebsa-nni taqdimt. 
					</seg>
					<seg id="b.LUK.5.37" type="verse">
						Daɣen yiwen ur ismaray ccṛab ajdid ɣer yiyeddiden iqdimen , neɣ m'ulac ccṛab-nni ajdid ad icerreg iyeddiden nni ; ur d-ițɣimi ccṛab ur d-țɣimin iyeddiden. 
					</seg>
					<seg id="b.LUK.5.38" type="verse">
						Ihi ccṛab ajdid, ilaq a t-nesmir ɣer iyeddiden ijdiden.  
					</seg>
					<seg id="b.LUK.5.39" type="verse">
						Akken daɣen win yennumen d ccṛab aqdim ur issutur ara ajdid axaṭer yeqqaṛ « d aqdim i gelhan. »  
					</seg>
				</div>
				<div id="b.LUK.6" type="chapter">
					<seg id="b.LUK.6.1" type="verse">
						Yiwen wass, Sidna Ɛisa akk-d inelmaden-is zegren igran n yirden deg wass n westeɛfu. Tekksen d tigedrin, țḥukkun-tent ger ifassen nsen, tețțen-tent. 
					</seg>
					<seg id="b.LUK.6.2" type="verse">
						Kra n ifariziyen nnan-asen : Acuɣeṛ i txeddmem ayen ur neḥlil deg wass n westeɛfu ?  
					</seg>
					<seg id="b.LUK.6.3" type="verse">
						Sidna Ɛisa yerra-yasen : Ur teɣṛim ara ayen yexdem ugellid Dawed asmi yelluẓ nețța d imdukkal-is, 
					</seg>
					<seg id="b.LUK.6.4" type="verse">
						d wamek i gekcem ɣer wexxam iqedsen anda keččmen anagar lmuqedmin ! Iddem-ed aɣṛum n lweɛda, yečča yerna yefka i wid yellan yid-es ɣas akken aɣṛum-nni i lmuqedmin kan iwumi yeḥlel !  
					</seg>
					<seg id="b.LUK.6.5" type="verse">
						Sidna Ɛisa yerna-yasen-d : Mmi-s n bunadem, d nețța i gḥekkmen ɣef wass n westeɛfu !  
					</seg>
					<seg id="b.LUK.6.6" type="verse">
						Ass n westeɛfu nniḍen, Sidna Ɛisa yekcem ɣer lǧameɛ, yebda yesselmad. Yella dinna yiwen wergaz iwumi yekref ufus ayeffus. 
					</seg>
					<seg id="b.LUK.6.7" type="verse">
						Lɛulama n ccariɛa d ifariziyen țɛassan Sidna Ɛisa, ad ẓren ma ad isseḥlu deg wass n westeɛfu iwakken a s-d-afen sebba s wacu ara ccetkin fell-as.  
					</seg>
					<seg id="b.LUK.6.8" type="verse">
						Lameɛna Sidna Ɛisa yessnen ixemmimen-nsen, yekker yenna i wergaz-nni iwumi yekref ufus : Ekker tbeddeḍ dagi di tlemmast n lɣaci. Argaz-nni yekker ibedd. 
					</seg>
					<seg id="b.LUK.6.9" type="verse">
						Sidna Ɛisa yenna : A kkun-steqsiɣ : d acu yellan d leḥlal deg wass n westeɛfu, a nexdem lxiṛ neɣ a nexdem cceṛ ? A nsellek amdan neɣ a t-neǧǧ ad immet ? 
					</seg>
					<seg id="b.LUK.6.10" type="verse">
						Yerfed allen-is ɣer wid akk i s-d-yezzin , dɣa yenna i wergaz nni : Eḍleq afus-ik ! Ukrif-nni yeḍleq afus-is, yeḥla.  
					</seg>
					<seg id="b.LUK.6.11" type="verse">
						Nutni yenɣa-ten lɣecc, bdan țemcawaṛen wway gar-asen amek ara xedmen i Sidna Ɛisa.  
					</seg>
					<seg id="b.LUK.6.12" type="verse">
						Deg ussan-nni, Sidna Ɛisa yuli ɣer wedrar akken ad iẓẓall. Yeqqim iḍ kamel nețța ideɛɛu ɣer Sidi Ṛebbi. 
					</seg>
					<seg id="b.LUK.6.13" type="verse">
						Mi yuli wass, yessawel i yinelmaden is, yextaṛ seg-sen tnac iwumi isemma « ṛṛusul» yeɛni « imceggɛen.»  
					</seg>
					<seg id="b.LUK.6.14" type="verse">
						Yella Semɛun iwumi isemma Buṭrus akk-d gma-s Andriyus, Yeɛqub, Yuḥenna, Filbas, Bartelmay, 
					</seg>
					<seg id="b.LUK.6.15" type="verse">
						Matta, ?uma, Yeɛqub mmi-s n ?alfi, Semɛun iwumi qqaṛen awaṭani, 
					</seg>
					<seg id="b.LUK.6.16" type="verse">
						Yahuda mmi-s n Yeɛqub d Yudas n taddart n Qeṛyut win yuɣalen d axeddaɛ.  
					</seg>
					<seg id="b.LUK.6.17" type="verse">
						Sidna Ɛisa iṣubb-ed yid-sen seg wedrar, ḥebsen di luḍa anda nnejmaɛen aṭas n yinelmaden-is d waṭas n lɣaci i d-yusan si tmurt n Yahuda, si temdint n Lquds, si temdinin n ?ur akk-d Sidun yellan rrif n lebḥeṛ. 
					</seg>
					<seg id="b.LUK.6.18" type="verse">
						Usan-d iwakken ad slen i wawal-is yerna a ten-isseḥlu si lehlakat-nsen ; wid akk zedɣen leǧnun, ḥlan. 
					</seg>
					<seg id="b.LUK.6.19" type="verse">
						Lɣaci meṛṛa țqelliben a t-nalen ( a t-massen ) axaṭer tețțeffeɣ-ed seg-s tezmert i ten-isseḥlayen akk.  
					</seg>
					<seg id="b.LUK.6.20" type="verse">
						Sidna Ɛisa yerfed allen-is ɣer inelmaden-is yenna : Amarezg-nwen kunwi yellan d iẓawaliyen, tagelda n Sidi Ṛebbi d ayla-nwen.  
					</seg>
					<seg id="b.LUK.6.21" type="verse">
						Amarezg-nwen kunwi yelluẓen tura, a d-yas wass i deg ara teṛwum. Amarezg-nwen kunwi yețrun tura, a d-yas wass i deg ara tilim di lfeṛḥ.  
					</seg>
					<seg id="b.LUK.6.22" type="verse">
						D iseɛdiyen ara tilim m'ara kkun-keṛhen yemdanen, m'ara kkun-qecɛen, m'ara kkun-regmen, ad rren isem-nwen amzun d lɛaṛ ɣef ddemma n Mmi-s n bunadem.  
					</seg>
					<seg id="b.LUK.6.23" type="verse">
						Ass-nni ilit di lfeṛḥ, friwset s lfeṛḥ axaṭer d ṛṛezq ameqqran i kkun-ițṛaǧun deg igenni ! Imi akka i xedmen lejdud-nsen i lenbiya.  
					</seg>
					<seg id="b.LUK.6.24" type="verse">
						Ma d kunwi ay imeṛkantiyen, a tawaɣit-nwen axaṭer rrbeḥ-nwen tesɛam-t tura. 
					</seg>
					<seg id="b.LUK.6.25" type="verse">
						A tawaɣit-nwen kunwi yeṛwan tura, aț-țuɣalem aț-țellaẓem. A tawaɣit-nwen kunwi yețțaḍṣan tura axaṭer aț-țilim di leḥzen d yimeṭṭawen. 
					</seg>
					<seg id="b.LUK.6.26" type="verse">
						A tawaɣit nwen asm'ara kkun-cekkṛen yemdanen, axaṭer akka i xedmen lejdud-nsen i lenbiya n lekdeb.  
					</seg>
					<seg id="b.LUK.6.27" type="verse">
						Ma d nekk a wen-iniɣ i kunwi i d-ițḥessisen : ḥemmlet iɛdawen-nwen, xedmet lxiṛ i wid i kkun-ikeṛhen. 
					</seg>
					<seg id="b.LUK.6.28" type="verse">
						Barket wid i kkun-ineɛlen, dɛut s lxiṛ i wid i kkun-iḍelmen.  
					</seg>
					<seg id="b.LUK.6.29" type="verse">
						Ma yewwet-ik yiwen ɣer lḥenk, sendi-yas lḥenk nniḍen. Ma yekkes-ak yiwen abeṛnus-ik, anef-as ad yernu ula d aqenduṛ-ik.  
					</seg>
					<seg id="b.LUK.6.30" type="verse">
						Efk-as ayen yuḥwaj i win i k-id-yessutren ; win i k-ikksen kra, ur țṛaǧu ara a k-t-id-yerr. 
					</seg>
					<seg id="b.LUK.6.31" type="verse">
						Xedmet i wiyaḍ ayen i tebɣam a wen-t xedmen i kunwi.  
					</seg>
					<seg id="b.LUK.6.32" type="verse">
						Ma yella tḥemmlem kan wid i kkun-iḥemmlen, d acu n lxiṛ i txedmem ? Ula d imcumen ḥemmlen wid i ten-iḥemmlen.  
					</seg>
					<seg id="b.LUK.6.33" type="verse">
						Ma yella txeddmem lxiṛ i wid kan i wen ixeddmen lxiṛ, d acu n lxiṛ i txedmem ? Ula d imcumen xeddmen akka.  
					</seg>
					<seg id="b.LUK.6.34" type="verse">
						Ma yella tṛeṭṭlem i wid kan i teẓram a wen-d-rren, d acu i trebḥem ɣer Sidi Ṛebbi ? Imcumen daɣen ṛeṭṭlen i imddukal-nsen iwakken ad afen aṛeṭṭal ula d nutni.  
					</seg>
					<seg id="b.LUK.6.35" type="verse">
						Lameɛna kunwi : ḥemmlet iɛdawen-nwen, xedmet lxiṛ, ṛeḍlet mbla ṭṭmeɛ, akka ara tesɛum lfayda tameqqrant, ara tilim d arraw n Sidi Ṛebbi ɛlayen. Axaṭer Ṛebbi d aḥnin ula ɣef yemcumen akk-d wid inekkṛen lxiṛ. 
					</seg>
					<seg id="b.LUK.6.36" type="verse">
						Iḥninet, sɛut ṛṛeḥma akken i ț-isɛa Baba-twen.  
					</seg>
					<seg id="b.LUK.6.37" type="verse">
						Ur țḥasabet ara wiyaḍ iwakken Sidi Ṛebbi ur kkun-ițḥasab ara. Ur ḥekkmet ara ɣef wiyaḍ iwakken Sidi Ṛebbi ur iḥekkem ara fell-awen. Semmḥet i wiyaḍ iwakken a wen isameḥ Sidi Ṛebbi. 
					</seg>
					<seg id="b.LUK.6.38" type="verse">
						Seddqet, a wen d-yuɣal s ɣuṛ Ṛebbi. Ma tseddqem mbla lkil, a wen-d yuɣal s ɣuṛ Ṛebbi mbla lkil ; axaṭer a wen-d-ițwaktal s lkil s wacu tektalem.  
					</seg>
					<seg id="b.LUK.6.39" type="verse">
						Yewwi-yasen-d lemtel nniḍen, yenna-yasen : Aderɣal ur izmir ara ad iṭṭef afus i uderɣal nniḍen, neɣ m'ulac ad grirben i sin ɣer yeɣzeṛ ; 
					</seg>
					<seg id="b.LUK.6.40" type="verse">
						anelmad werǧin yugar ccix-is, lameɛna anelmad ara yawḍen am ccix-is di tmusni, ad yili am nețța.  
					</seg>
					<seg id="b.LUK.6.41" type="verse">
						Acuɣeṛ tețwaliḍ axeclaw yellan di tiṭ n gma-k ur tețwaliḍ ara tigejdit yellan di tiṭ-ik ? 
					</seg>
					<seg id="b.LUK.6.42" type="verse">
						Amek ara tiniḍ i gma-k : eǧǧ-iyi ad kkseɣ axeclaw yellan di tiṭ-ik kečč ur neẓri tigejdit yellan di tiṭ-ik ? A bu sin wudmawen, ekkes uqbel tigejdit yellan di tiṭ-ik, imiren aț-țwaliḍ amek ara tekkseḍ axeclaw yellan di tiṭ n gma-k.  
					</seg>
					<seg id="b.LUK.6.43" type="verse">
						Ulac ttejṛa lɛali i d-ițțaken lfakya n diri. Ulac daɣen ttejṛa n diri i d-ițțaken lfakya lɛali. 
					</seg>
					<seg id="b.LUK.6.44" type="verse">
						Ihi mkul ttejṛa, tețwaɛqal s lfakya-ines. Ur d-ntekkes ara lexṛif seg isennanen, ur d-ntekkes ara daɣen tiẓurin seg inijel. 
					</seg>
					<seg id="b.LUK.6.45" type="verse">
						Argaz yelhan issufuɣ-ed ayen yelhan seg wugerruj yellan deg wul-is, ma d amcum d ayen n diri yellan deg ul-is i d-issufuɣ. Axaṭer d ayen yellan deg wul n wemdan i d-ițeffɣen seg imi-s.  
					</seg>
					<seg id="b.LUK.6.46" type="verse">
						Acuɣer i yi-d-tessawalem « A Sidi, a Sidi », ur txeddmem ara ayen i wen-d-qqaṛeɣ ?  
					</seg>
					<seg id="b.LUK.6.47" type="verse">
						A wen-d-iniɣ ar wuɣuṛ ițemcabi wemdan i d-ițțasen ɣuṛ-i, isellen i wawal-iw yerna yeṭṭafaṛ-it :  
					</seg>
					<seg id="b.LUK.6.48" type="verse">
						ițemcabi ɣer yiwen n wemdan yebnan axxam. Yeɣza, yeɣza deg wakal iwakken ad issers lsas-is ɣef wezṛu ; iḥmel-ed wasif, infel-ed ɣef wexxam-nni, meɛna ur t-issenhezz ara imi lsas-is yerṣa, yebna ɣef wezṛu akken ilaq.  
					</seg>
					<seg id="b.LUK.6.49" type="verse">
						Ma d win isellen i wawal-iw ur netbiɛ ara ayen i d-nniɣ, ițemcabi ɣer wemdan yebnan axxam ɣef ṛṛmel mbla lsas : iḥmel-ed wasif, infel-ed ɣef wexxam-nni, imiren kan yeɣli , lexsaṛa-s ț-țameqqrant !  
					</seg>
				</div>
				<div id="b.LUK.7" type="chapter">
					<seg id="b.LUK.7.1" type="verse">
						Mi gekfa awal zdat widak i s-d-ismeḥsisen, yekcem ɣer temdint n Kafernaḥum. 
					</seg>
					<seg id="b.LUK.7.2" type="verse">
						Yiwen lqebṭan aṛumani yesɛa aqeddac i gḥemmel aṭas ; aqeddac-agi yuḍen, ițmețțat.  
					</seg>
					<seg id="b.LUK.7.3" type="verse">
						Mi gesla s Sidna Ɛisa, iceggeɛ ɣuṛ-es kra seg yimeqqranen n wat Isṛail iwakken a d-yas ad isseḥlu aqeddac-is. 
					</seg>
					<seg id="b.LUK.7.4" type="verse">
						Mi wwḍen ɣer Sidna Ɛisa, ḥellelen-t nnan-as : A Sidi ! Yuklal a s-txedmeḍ lxiṛ agi, 
					</seg>
					<seg id="b.LUK.7.5" type="verse">
						axaṭer iḥemmel agdud nneɣ ; d nețța i gebnan lǧameɛ-nneɣ.  
					</seg>
					<seg id="b.LUK.7.6" type="verse">
						Sidna Ɛisa yedda yid-sen. Mi qṛib ad yaweḍ ɣer wexxam, lqebṭan-nni iceggeɛ imdukkal-is a s-inin : A Sidi, ur țɛețțib ara iman-ik, ur uklaleɣ ara a d-tkecmeḍ axxam-iw.  
					</seg>
					<seg id="b.LUK.7.7" type="verse">
						Nekk s yiman-iw daɣen walaɣ ur uklaleɣ ara a n-aseɣ ɣuṛ-ek ; ini-d kan yiwen wawal, aqeddac-iw ad iḥlu. 
					</seg>
					<seg id="b.LUK.7.8" type="verse">
						Axaṭer sɛiɣ wid i gṭebbiṛen fell-i, sɛiɣ daɣen lɛeskeṛ seddaw lḥekma-w. Ad iniɣ i yiwen ṛuḥ ad iṛuḥ ; i wayeḍ as-ed, a d-yas ; ad iniɣ i wqeddac-iw xdem ayagi, a t-ixdem. 
					</seg>
					<seg id="b.LUK.7.9" type="verse">
						Mi gesla Sidna Ɛisa i yimeslayen-agi, itɛeǧǧeb deg-sen. Yezzi ɣer lɣaci yeddan yid-es, yenna-yasen : A wen-d-iniɣ : di tmurt n wat Isṛail meṛṛa ur ufiɣ ara liman yecban wagi. 
					</seg>
					<seg id="b.LUK.7.10" type="verse">
						Widak-nni i d-ițwaceggɛen, mi uɣalen ɣer wexxam ufan aqeddac-nni yeḥla.  
					</seg>
					<seg id="b.LUK.7.11" type="verse">
						Azekka-nni, Sidna Ɛisa iṛuḥ ɣer yiwet n taddart isem-is Naɛim. Ddan yid-es inelmaden-is d waṭas n lɣaci.  
					</seg>
					<seg id="b.LUK.7.12" type="verse">
						Mi gewweḍ ɣer tewwurt n taddart, atnaya lɣaci wwin-d lmegget a t-meḍlen, d mmi-s n yiwet n taǧǧalt, anagar nețța i tesɛa. Aṭas n imezdaɣ n taddart-nni i d-iddan yid-es. 
					</seg>
					<seg id="b.LUK.7.13" type="verse">
						Mi ț-iwala Sidna Ɛisa, tɣaḍ-it, yenna-yas : Ur țru ara !  
					</seg>
					<seg id="b.LUK.7.14" type="verse">
						Iqeṛṛeb ɣer usenduq n lmegget nni, iḍleq afus-is innul-it, dɣa widak i t-irefden ḥebsen. Yenna : Ay aqcic ! Ekker !  
					</seg>
					<seg id="b.LUK.7.15" type="verse">
						Dɣa lmegget-nni ikker-ed, yebda iheddeṛ. Sidna Ɛisa yerra aqcic-nni i yemma-s.  
					</seg>
					<seg id="b.LUK.7.16" type="verse">
						Ikcem-iten akk lxuf, bdan țḥemmiden Ṛebbi qqaṛen : « Sidi Ṛebbi yerra-d ddehn-is ɣer wegdud is, nnbi ameqqran ikker-ed gar-aneɣ. »  
					</seg>
					<seg id="b.LUK.7.17" type="verse">
						Slan s wannect-agi di tmurt n Yahuda meṛṛa akk ț-țmura i s-d izzin.  
					</seg>
					<seg id="b.LUK.7.18" type="verse">
						Inelmaden n Yeḥya xebbṛen-t ɣef wayen akk yedṛan. 
					</seg>
					<seg id="b.LUK.7.19" type="verse">
						Yeḥya iceggeɛ sin seg yinelmaden-is ɣer Sidna Ɛisa iwakken a s-inin ma d nețța i d win akken ara d-yasen, neɣ ilaq ad ṛǧun wayeḍ.  
					</seg>
					<seg id="b.LUK.7.20" type="verse">
						Ewwḍen ɣer Sidna Ɛisa nnan-as : Iceggeɛ-aɣ-ed ɣuṛ-ek Yeḥya aɣeṭṭas iwakken a k-nesteqsi ma d kečč i d win akken ara d-yasen neɣ ilaq a neṛǧu wayeḍ.  
					</seg>
					<seg id="b.LUK.7.21" type="verse">
						Di teswiɛt-nni ufan Sidna Ɛisa isseḥla aṭas n yemdanen si lehlakat nsen d leɛyubat-nsen, issufeɣ leǧnun seg wid yețwamelken, yerra-d iẓri i waṭas n yiderɣalen.  
					</seg>
					<seg id="b.LUK.7.22" type="verse">
						Sidna Ɛisa yenna i yinelmaden n Yeḥya : Ṛuḥet erret lexbaṛ i Yeḥya ɣef wayen teẓram d wayen teslam : iderɣalen țwalin, wid ikerfen teddun, wid ihelken lbeṛs ṣeffun, iɛeẓẓugen sellen, lmegtin ḥeggun-d, le xbaṛ n lxiṛ ițwabecceṛ i yigellilen . 
					</seg>
					<seg id="b.LUK.7.23" type="verse">
						D aseɛdi win iwumi ur țțiliɣ ara d ugur.  
					</seg>
					<seg id="b.LUK.7.24" type="verse">
						Mi ṛuḥen inelmaden-nni i d-iceggeɛ Yeḥya, Sidna Ɛisa yebda iheddeṛ i lɣaci ɣef Yeḥya yenna : D acu i tṛuḥem a d-teẓrem deg unezṛuf ? D aɣanim yețhuzzu waḍu ? 
					</seg>
					<seg id="b.LUK.7.25" type="verse">
						D acu i tṛuḥem a d-teẓrem ? D amdan yelsan llebsa ifazen ? Wid yețlusun llebsa ifazen, yețɛicin di rrbeḥ atnan di lebṛuj n yigelliden !  
					</seg>
					<seg id="b.LUK.7.26" type="verse">
						Anwa i tṛuḥem a t-id-teẓrem ihi ? D nnbi ? A wen-d-iniɣ ... yugar nnbi ! 
					</seg>
					<seg id="b.LUK.7.27" type="verse">
						Yeḥya d win i ɣef yura di tira iqedsen :  Atan ad zzewreɣ amceggeɛ-inu zdat-ek iwakken a k-iheggi abrid.  
					</seg>
					<seg id="b.LUK.7.28" type="verse">
						Nniɣ-awen, ulac di ddunit amdan yugaren Yeḥya aɣeṭṭas. Lameɛna amecṭuḥ maḍi di tgelda n Sidi Ṛebbi, d ameqqran fell-as.  
					</seg>
					<seg id="b.LUK.7.29" type="verse">
						Lɣaci meṛṛa mi slan i Yeḥya, setɛeṛfen s lḥeqq n Sidi Ṛebbi, qeblen ad țwaɣeḍsen deg waman, llan gar-asen ula d imekkasen n tebzert ( n leɣṛama ).  
					</seg>
					<seg id="b.LUK.7.30" type="verse">
						Ma d ifariziyen d lɛulama n ccariɛa, ur qbilen ara ayen i sen yebɣa Sidi Ṛebbi, ugin a ten yesseɣḍes Yeḥya.  
					</seg>
					<seg id="b.LUK.7.31" type="verse">
						?er wacu ara metleɣ imdanen n lǧil-agi ? ?er wuɣuṛ i țemcabin ? 
					</seg>
					<seg id="b.LUK.7.32" type="verse">
						?emcabin ɣer warrac yeqqimen di tejmaɛt, țemsawalen wway gar-asen qqaṛen : Newwet-awen-d ajewwaq ur tecḍiḥem ara, nerna newwi-yawen-d acewwiq n leḥzen ur trum ara.  
					</seg>
					<seg id="b.LUK.7.33" type="verse">
						Yeḥya aɣeṭṭas yusa-d ur itețț aɣṛum ur itess ccṛab, teqqaṛem ițwamlek.  
					</seg>
					<seg id="b.LUK.7.34" type="verse">
						Mmi-s n bunadem yusa-d itețț itess, teqqaṛem : ițxemmim kan ad yečč ad isew, d amdakkul n yimekkasen akk-d yemcumen.  
					</seg>
					<seg id="b.LUK.7.35" type="verse">
						Lameɛna lḥeqq n Sidi Ṛebbi ɛeqlen-t warraw-is, nutni qeblen-t.  
					</seg>
					<seg id="b.LUK.7.36" type="verse">
						Yiwen ufarizi yusa-d ad iɛṛrḍ Sidna Ɛisa ad yečč ɣuṛ-es. Idda yid-es, ikcem ɣer wexxam-is, yeqqim ad yečč. 
					</seg>
					<seg id="b.LUK.7.37" type="verse">
						Di taddart-nni tella yiwet n tmeṭṭut yellan d yir tameṭṭut ; mi tesla s Sidna Ɛisa yella deg wexxam n wufarizi-nni, tekcem tewwi yid-es tabuqalt n leɛṭer. 
					</seg>
					<seg id="b.LUK.7.38" type="verse">
						Tekka-d deffir Sidna Ɛisa, teɣli ɣer idaṛṛen-is tețru. Tessebzeg (tesselxes) iḍaṛṛen n Sidna Ɛisa s yimeṭṭawen-is, tesfeḍ-iten s ucebbub-is, tessudun-iten yerna tdehhin-iten s leɛṭeṛ-nni.  
					</seg>
					<seg id="b.LUK.7.39" type="verse">
						Afarizi-nni mi gwala annect-nni, ixemmem deg iman-is yenna : Lemmer argaz-agi d nnbi i gella, yili yeɛqel belli tameṭṭut-agi i t-ițnalen d yir tameṭṭut i tella.  
					</seg>
					<seg id="b.LUK.7.40" type="verse">
						Sidna Ɛisa yenna i ufarizi-nni : A Semɛun ! Bɣiɣ a k-d-iniɣ yiwen wawal ! Afarizi yerra-yas-d : Ini-d a Sidi !  
					</seg>
					<seg id="b.LUK.7.41" type="verse">
						Sidna Ɛisa yenna-yas : Illa yiwen umeṛkanti issekray idrimen. Ițțalas i sin yergazen, yiwen yețțalas-as xemsmeyyat alef, wayeḍ xemsin. 
					</seg>
					<seg id="b.LUK.7.42" type="verse">
						Imi ur sɛin ara i sin s wacu ara xelṣen, isemmeḥ-asen. Anwa deg-sen ara t-iḥemmlen akteṛ ?  
					</seg>
					<seg id="b.LUK.7.43" type="verse">
						Semɛun afarizi yerra-yas : Ahat d win iwumi i gsumeḥ ṭṭlaba tameqqrant. Sidna Ɛisa yenna-yas : Tesɛiḍ lḥeqq !  
					</seg>
					<seg id="b.LUK.7.44" type="verse">
						Dɣa iwehha ɣer tmeṭṭut-nni, yenna i Semɛun : Twalaḍ tameṭṭut-agi ? Kecmeɣ-d ɣer wexxam-ik, ur iyi-d-tefkiḍ ara aman ad ssirdeɣ iḍaṛṛen-iw, nețțat tessared-iten s yimeṭṭawen-is terna tesfeḍ-iten s ucebbub-is.  
					</seg>
					<seg id="b.LUK.7.45" type="verse">
						Kečč ur d-tselmeḍ ara fell-i, nețțat segmi i d-tekcem tessudun deg iḍaṛṛen-iw. 
					</seg>
					<seg id="b.LUK.7.46" type="verse">
						Kečč ur tedhineḍ ara aqeṛṛuy-iw ula s zzit, ma d nețțat tesmar-ed leɛṭeṛ ɣef yiḍaṛṛen-iw.  
					</seg>
					<seg id="b.LUK.7.47" type="verse">
						A k-iniɣ : ddnubat-is meṛṛa țwaɛfan as daymi i d-tbeggen leḥmala tameqqrant. Ma d win iwumi yețwaɛfa ciṭuḥ, leḥmala-ines ț-țamecṭuḥt.  
					</seg>
					<seg id="b.LUK.7.48" type="verse">
						Sidna Ɛisa yenna i tmeṭṭut-nni : Atan țwaɛeffan-am ddnubat-im !  
					</seg>
					<seg id="b.LUK.7.49" type="verse">
						Inebgawen nniḍen bdan qqaṛen deg yiman-nsen : « d acu-t wergaz-agi i gessawḍen iman-is ad yeɛfu ula d ddnubat ? »  
					</seg>
					<seg id="b.LUK.7.50" type="verse">
						Sidna Ɛisa yenna i tmeṭṭut-nni : Imi tumneḍ yis-i tețțusellkeḍ, ṛuḥ di lehna.  
					</seg>
				</div>
				<div id="b.LUK.8" type="chapter">
					<seg id="b.LUK.8.1" type="verse">
						Sidna Ɛisa iteddu yețbecciṛ lexbaṛ n lxiṛ n tgeldit n Ṛebbi si temdint ɣer tayeḍ, si taddart ɣer tayeḍ. Tnac-nni yinelmaden-is ddan yid-es, 
					</seg>
					<seg id="b.LUK.8.2" type="verse">
						ddant daɣen kra n tilawin i gesseḥla si lehlakat-nsent, tid iwumi yessufeɣ leǧnun. Tella gar-asent Meryem iwumi qqaṛen tamagdalit ițwasellken si sebɛa leǧnun, 
					</seg>
					<seg id="b.LUK.8.3" type="verse">
						akk-d Yunna tameṭṭut n Cuza lewkil n ugellid Hiṛudus, Suzana akk ț-țilawin nniḍen i ten-ițɛawanen s wayen sɛant.  
					</seg>
					<seg id="b.LUK.8.4" type="verse">
						Lɣaci usan-d seg waṭas n tudrin. Mi d-nnejmaɛen ɣuṛ-es, Sidna Ɛisa yewwi-yasen-d lemtel-agi :  
					</seg>
					<seg id="b.LUK.8.5" type="verse">
						Yiwen ufellaḥ iffeɣ ad izreɛ irden. Mi gzerreɛ, kra n iɛeqqayen ɣlin ɣer webrid , țwaṛekḍen yerna ččan-ten yefṛax n igenni.  
					</seg>
					<seg id="b.LUK.8.6" type="verse">
						Amur nniḍen n zzerriɛa yeɣli ger yedɣaɣen , mi d-temɣi teqquṛ imi xuṣṣen waman.  
					</seg>
					<seg id="b.LUK.8.7" type="verse">
						Amur nniḍen yeɣli daɣen ger isennanen , mi d-temɣi zzerriɛa mɣin-d yid-es isennanen, ɣummen-ț. 
					</seg>
					<seg id="b.LUK.8.8" type="verse">
						Amur nniḍen daɣen yeɣli deg wakal lɛali ; mi d-mɣin, mkul aɛeqqa yefka-d meyya. Mi d-yenna ayagi, iɛeggeḍ yenna : Win yesɛan imeẓẓuɣen isel-ed !  
					</seg>
					<seg id="b.LUK.8.9" type="verse">
						Inelmaden-is ssutren-as d acu i d lmeɛna n lemtel-agi.  
					</seg>
					<seg id="b.LUK.8.10" type="verse">
						Yerra-yasen : Kunwi yețțunefk-awen-d aț țissinem lbaḍna n tgeldit n Ṛebbi, ma d wiyaḍ ițțunefk-asen-d a ț-issinen s lemtul kan iwakken  ɣas ad ẓren s wallen-nsen ur țwalin ara, ɣas ma slan ur fehhmen ara.  
					</seg>
					<seg id="b.LUK.8.11" type="verse">
						Atah lmeɛna n lemtel-agi : zzerriɛa d awal n Ṛebbi. 
					</seg>
					<seg id="b.LUK.8.12" type="verse">
						Llan kra n yemdanen țemcabin ɣer webrid-nni anda teɣli zzerriɛa, m'ara slen i wawal, Cciṭan a d-yas a t-iqleɛ seg ulawen-nsen iwakken ur țțamnen ur țwasellaken.  
					</seg>
					<seg id="b.LUK.8.13" type="verse">
						Wiyaḍ țemcabin ɣer wakal yeččuṛen d idɣaɣen. M'ara slen i wawal a t-qeblen s lfeṛḥ lameɛna ur t-țaǧǧan ara ad iger izuṛan ; imiren kan ad amnen, m'ara d-yas lweqt n ujeṛṛeb țțuɣalen ɣer deffir.  
					</seg>
					<seg id="b.LUK.8.14" type="verse">
						Ayen yeɣlin ger isennanen, d wid isellen i wawal meɛna m'ara d-imɣi ur igemmu ara deg-sen axaṭer țțaǧan anezgum d rrbeḥ akk-d zzhu n ddunit ad iɣumm awal-nni.  
					</seg>
					<seg id="b.LUK.8.15" type="verse">
						Ma d ayen yețwazerɛen deg wakal lɛali, d wid isellen i wawal s wul yeṣfan d neyya ḥerzen-t yerna țțaǧan-d lxiṛ s ṣṣbeṛ-nsen.  
					</seg>
					<seg id="b.LUK.8.16" type="verse">
						Yiwen ur iceɛɛel taftilt iwakken a ț-iɣum s lḥila neɣ a ț-issedreg; lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat. 
					</seg>
					<seg id="b.LUK.8.17" type="verse">
						Kra n wayen yeffren a d-iban, kra n wayen yellan di ṭṭlam a t-id-tesban tafat.  
					</seg>
					<seg id="b.LUK.8.18" type="verse">
						Ɛasset iman-nwen ihi ɣef wayen i tsellem, axaṭer win i gḥerzen ayen yesɛa a s-nernu, ma d win ur nḥerrez ara a s-ițwakkes ula d ayen i gɣil yesɛa-t.  
					</seg>
					<seg id="b.LUK.8.19" type="verse">
						Yemma-s d watmaten n Sidna Ɛisa usan-d a t-ẓren, meɛna ur zmiren ara ad qeṛṛben ɣuṛ-es imi aṭas n lɣaci i gellan dinna. 
					</seg>
					<seg id="b.LUK.8.20" type="verse">
						Ssawḍen-as lexbaṛ nnan-as : A Sidi, yemma-k d watmaten-ik atnan di beṛṛa, bɣan a k-ẓren.  
					</seg>
					<seg id="b.LUK.8.21" type="verse">
						Sidna Ɛisa yerra-yasen : Yemma d watmaten-iw d widak ismeḥsisen i wawal n Ṛebbi yerna ttabaɛen-t.  
					</seg>
					<seg id="b.LUK.8.22" type="verse">
						Yiwen wass, Sidna Ɛisa yuli ɣer yiwet n teflukt nețța d yinelmaden-is. Yenna-yasen : Eyyaw a nzegret ɣer tama nniḍen n lebḥeṛ n Jlili. Dɣa ṛuḥen. 
					</seg>
					<seg id="b.LUK.8.23" type="verse">
						Mi teddun ɣef waman, Sidna Ɛisa yeṭṭes. Yekker-ed waḍu iǧehden di lebḥeṛ, taflukt tebda tețțačaṛ d aman, ikcem-iten lxuf ameqqran. 
					</seg>
					<seg id="b.LUK.8.24" type="verse">
						Inelmaden qeṛṛben ɣuṛ-es, sekkren-t-id nnan-as : A Sidi, a Sidi, atan a neɣṛeq. Yekker-ed, dɣa yumeṛ i waḍu d lemwaji ad ḥebsen, imiren kan ters-ed talwit.  
					</seg>
					<seg id="b.LUK.8.25" type="verse">
						Sidna Ɛisa yenna-yasen : Anida-t liman-nwen ? Tɛeǧǧben, țergigin, qqaṛen wway gar-asen : Anwa-t wagi ? Izmer ad yefk lameṛ i waḍu d lebḥeṛ yerna țțaɣen as awal !  
					</seg>
					<seg id="b.LUK.8.26" type="verse">
						Wwḍen ɣer tama nniḍen n lebḥeṛ, ɣer tmurt n ijiṛaziyen iqublen tamurt n Jlili.  
					</seg>
					<seg id="b.LUK.8.27" type="verse">
						Mi d-yers Sidna Ɛisa, ataya yusa-d ɣuṛ-es yiwen wergaz n taddart nni, melken-t waṭas n leǧnun ; acḥal ur yelsi llebsa, ur yezdiɣ axxam, yețɛici di tmeqbeṛt ger iẓekwan.  
					</seg>
					<seg id="b.LUK.8.28" type="verse">
						Mi gwala Sidna Ɛisa, yeɣli ɣer iḍaṛṛen-is iɛeggeḍ yenna : D acu i tebɣiḍ ɣuṛ-i a Ɛisa Mmi-s n Ṛebbi ɛlayen ? Di leɛnaya-k ur iyi-țɛețțib ara.  
					</seg>
					<seg id="b.LUK.8.29" type="verse">
						Yenna-yas-d akka axaṭer Sidna Ɛisa yefka lameṛ i uṛuḥani i t-izedɣen ad iffeɣ seg-s. Acḥal d abrid i s-cudden ifassen d iḍaṛṛen s ssnasel, nețța isseɣṛas-itent yerna aṛuḥani-nni yezzuɣuṛ-it ɣer yimukan yexlan. 
					</seg>
					<seg id="b.LUK.8.30" type="verse">
						Sidna Ɛisa isteqsa-t yenna-yas : Isem-ik ? yerra-yas : Tarbaɛt. Yenna-yas-d akka axaṭer aṭas n leǧnun i t-izedɣen. 
					</seg>
					<seg id="b.LUK.8.31" type="verse">
						?ḥellilen Sidna Ɛisa ur ten-ițceggiɛ ara ɣer yimukan n ṭṭlam. 
					</seg>
					<seg id="b.LUK.8.32" type="verse">
						Tella dinna yiwet n tqeḍɛit tameqqrant n yilfan kessen deg yiwet n tiɣilt. Leǧnun-nni țḥellilen Sidna Ɛisa a ten-yeǧǧ ad kecmen deg yilfan-nni ; Sidna Ɛisa iserreḥ-asen. 
					</seg>
					<seg id="b.LUK.8.33" type="verse">
						Imiren ffɣen seg wergaz-nni, kecmen deg yilfan, grarben seg ixef n tiɣilt ɣer lebḥeṛ, ɣeṛqen. 
					</seg>
					<seg id="b.LUK.8.34" type="verse">
						Imeksawen-nsen mi walan ayen yedṛan uzzlen ɣer taddart d lexlawi ad ssiwḍen lexbaṛ.  
					</seg>
					<seg id="b.LUK.8.35" type="verse">
						Usan-d lɣaci ɣer Sidna Ɛisa, ufan-d argaz-nni i seg d-ffɣen leǧnun yeqqim ɣer iḍaṛṛen-is, yuɣal-ed ɣer leɛqel-is, yelsa llebsa. Wehmen akk, tekcem-iten tugdi.  
					</seg>
					<seg id="b.LUK.8.36" type="verse">
						Wid iḥedṛen i wayen yedṛan, ḥkan amek yețwasellek umeǧnun-nni.  
					</seg>
					<seg id="b.LUK.8.37" type="verse">
						Imezdaɣ n tmurt uggaden, dɣa ssutren i Sidna Ɛisa ad ibɛed fell-asen. Sidna Ɛisa yuli ɣer teflukt iwakken ad iṛuḥ.  
					</seg>
					<seg id="b.LUK.8.38" type="verse">
						Argaz-nni i seg d-ffɣen leǧnun, issuter a t-yeǧǧ ad yeddu yid-es, meɛna Sidna Ɛisa yenna-yas :  
					</seg>
					<seg id="b.LUK.8.39" type="verse">
						Uɣal ɣer wexxam-ik, teḥkuḍ ayen akk i k-ixdem Ṛebbi. Argaz-nni iṛuḥ, ikcem ɣer taddart, yeḥka meṛṛa wayen i s-ixdem Sidna Ɛisa.  
					</seg>
					<seg id="b.LUK.8.40" type="verse">
						Mi d-yuɣal Sidna Ɛisa, lɣaci meṛṛa i t-ițṛaǧun mmugren-t-id.  
					</seg>
					<seg id="b.LUK.8.41" type="verse">
						Yewweḍ-ed yiwen wergaz isem-is Jayrus, d ameqqran n lǧameɛ, yeɣli ɣer iḍaṛṛen n Sidna Ɛisa, yețḥellil deg-s iwakken ad iddu ɣer wexxam is 
					</seg>
					<seg id="b.LUK.8.42" type="verse">
						axaṭer yesɛa yelli-s tnac yiseggasen di leɛmeṛ-is, tețmețțat yerna anagar nețțat i gesɛa. Akken ițeddu Sidna Ɛisa ɣer dinna, ḥeṛsen-t-id lɣaci si mkul lǧiha. 
					</seg>
					<seg id="b.LUK.8.43" type="verse">
						Tella dinna yiwet n tmeṭṭut ihelken, tnac iseggasen nețțat tessaq d idammen. Texṣeṛ ayen akk i tesɛa ɣer ṭṭebba, yiwen ur ț-isseḥla. 
					</seg>
					<seg id="b.LUK.8.44" type="verse">
						Tekka-d deffir Sidna Ɛisa, teḍleq afus-is, tennul iri n ubeṛnus-is, imiren kan teḥla ḥebsen idammen-nni. 
					</seg>
					<seg id="b.LUK.8.45" type="verse">
						Sidna Ɛisa yenṭeq yenna : Anwa akka i yi-d-innulen ? Imi ssusmen meṛṛa, Buṭrus yenna yas : A Sidi, lɣaci yezzi-yak-d yerna iḥṛes-ik-id si mkul tama, kečč teqqaṛeḍ anwa i k-id-innulen !  
					</seg>
					<seg id="b.LUK.8.46" type="verse">
						Sidna Ɛisa yerra-yas : Yella yiwen i yi-d-innulen axaṭer ḥusseɣ i kra n tezmert teffeɣ seg-i.  
					</seg>
					<seg id="b.LUK.8.47" type="verse">
						Tameṭṭut-nni imi twala ulamek ara teffer, tusa-d tețțergigi teɣli ɣer yiḍaṛṛen n Sidna Ɛisa, teḥka-d zdat lɣaci meṛṛa acuɣeṛ i t-tennul d wamek teḥla imiren kan si lehlak-is. 
					</seg>
					<seg id="b.LUK.8.48" type="verse">
						Sidna Ɛisa yenna-yas : A yell-i, imi tumneḍ yis-i teḥliḍ ! Ṛuḥ di talwit.  
					</seg>
					<seg id="b.LUK.8.49" type="verse">
						Mazal-it iheddeṛ, ataya yiwen wergaz yusa-d seg wexxam n Jayṛus, yewwi-yas-d lexbaṛ-agi : Yelli-k temmut ! Ur țɛețțib ara Sidna Ɛisa.  
					</seg>
					<seg id="b.LUK.8.50" type="verse">
						Sidna Ɛisa mi s-yesla i wergaz-nni, yenna i Jayṛus : Ur țțagad ara ! Amen kan, yelli-k aț-țeslek.  
					</seg>
					<seg id="b.LUK.8.51" type="verse">
						Mi gewweḍ ɣer wexxam, ur yeǧǧi yiwen ad ikcem yid-es anagar Buṭrus, Yuḥenna, Yeɛqub akk-d baba-s d yemma-s n teqcict-nni. 
					</seg>
					<seg id="b.LUK.8.52" type="verse">
						Wid yellan dinna țrun akk, țɣerriden ( țmeǧǧiden ) fell-as. Sidna Ɛisa yenna-yasen : Beṛka-kkun imeṭṭawen ! taqcict ur temmut ara ! D iḍes i teṭṭes.  
					</seg>
					<seg id="b.LUK.8.53" type="verse">
						Nutni ugin a s-d-ḥessen imi ẓran taqcict temmut.  
					</seg>
					<seg id="b.LUK.8.54" type="verse">
						Sidna Ɛisa yeṭṭef-iț-id seg wufus yenna-yas s taɣect ɛlayen : A taqcict, ekker !  
					</seg>
					<seg id="b.LUK.8.55" type="verse">
						Imiren kan yuɣal-iț-id ṛṛuḥ, tekker-ed. Sidna Ɛisa yumeṛ a s-fken ayen ara tečč. 
					</seg>
					<seg id="b.LUK.8.56" type="verse">
						Imawlan-is wehmen. Sidna Ɛisa iweṣṣa-ten ur țɛawaden i yiwen ayen yedṛan.  
					</seg>
				</div>
				<div id="b.LUK.9" type="chapter">
					<seg id="b.LUK.9.1" type="verse">
						Sidna Ɛisa isnejmaɛ-ed tnac yinelmaden-is, yefka-yasen tazmert d lḥekma s wacu ara ssufɣen leǧnun, ara sseḥlun imuḍan. 
					</seg>
					<seg id="b.LUK.9.2" type="verse">
						Iceggeɛ-iten ad beccṛen tageldit n Ṛebbi, yerna ad sseḥlun imuḍan. 
					</seg>
					<seg id="b.LUK.9.3" type="verse">
						Yenna-yasen : Ur țțawit acemma yid-wen d aɛwin, ur țțawit aɛekkaz neɣ agrab (aqwrab), ur țțawit aɣṛum neɣ idrimen, ur țțawit ara daɣen sin yiqendyaṛ.  
					</seg>
					<seg id="b.LUK.9.4" type="verse">
						Kra n win ara yestṛeḥben yis wen, qqimet deg wexxam-is alamma tṛuḥem.  
					</seg>
					<seg id="b.LUK.9.5" type="verse">
						Ma d anda ur stṛeḥben ara yis-wen, m'ara teffɣem si taddart-nni, zwit ula d aɣebbaṛ-is seg yiḍaṛṛen nwen, iwakken aț-țcehdem fell-asen belli d nutni i kkun-yugin.  
					</seg>
					<seg id="b.LUK.9.6" type="verse">
						Ṛuḥen, țeddun si taddart ɣer tayeḍ, țbecciṛen lexbaṛ n lxiṛ, sseḥlayen imuḍan di mkul amkan.  
					</seg>
					<seg id="b.LUK.9.7" type="verse">
						Hiṛudus lḥakem n tmurt n Jlili, yeɛweq mi gesla s wayen yedṛan meṛṛa, axaṭer kra n yemdanen qqaṛen : « d Yeḥya i d-iḥyan si ger lmegtin ! » 
					</seg>
					<seg id="b.LUK.9.8" type="verse">
						Wiyaḍ qqaṛen : « d Sidna Ilyas i d-yuɣalen ! » Neɣ : « ahat d yiwen si lenbiya n zik i d-iḥyan ! »  
					</seg>
					<seg id="b.LUK.9.9" type="verse">
						Lameɛna Hiṛudus yeqqaṛ : « Yeḥya kkseɣ-as aqeṛṛuy ! Anwa-t ihi wagi i ɣef selleɣ annect-agi ? » Dɣa ițqellib ad iẓer Sidna Ɛisa.  
					</seg>
					<seg id="b.LUK.9.10" type="verse">
						Mi d-uɣalen ṛṛusul n Sidna Ɛisa, bdan ḥekkun-as ayen akk i xedmen. Yewwi-ten yid-es ɣer yiwen wemkan, ɣer tama n taddart n Bitsayda akken ad qqimen weḥḥed-sen.  
					</seg>
					<seg id="b.LUK.9.11" type="verse">
						Mi slan anda yella lɣaci tebɛen-t. Nețța yesteṛḥeb yis-sen, yebda iheddeṛ-asen ɣef tgeldit n Ṛebbi, yesseḥla daɣen wid ihelken. 
					</seg>
					<seg id="b.LUK.9.12" type="verse">
						Akken qṛib ad yeɣli yiṭij, tnac-nni n ṛṛusul usan-d ɣer Sidna Ɛisa nnan-as : Serreḥ i lɣaci ad ṛuḥen ɣer temdinin ț-țudrin iqeṛben iwakken ad afen ayen ara ččen d wanda ara ṭsen, axaṭer aql-aɣ deg wemkan yexlan. 
					</seg>
					<seg id="b.LUK.9.13" type="verse">
						Sidna Ɛisa yenna-yasen : Fket-asen kunwi s yiman-nwen ayen ara ččen. Erran-as : ?uṛ-nneɣ anagar xemsa teḥbulin n weɣṛum d sin yiselman. Neɣ tebɣiḍ a nṛuḥ nukni a d-naɣ ayen ara ččen lɣaci-agi ?  
					</seg>
					<seg id="b.LUK.9.14" type="verse">
						Llan dinna azal n xemsa alaf n yergazen. Sidna Ɛisa yenna i yinelmaden-is : Feṛqet lɣaci ț-țirebbaɛ n xemsin xemsin, tesɣimem-ten.  
					</seg>
					<seg id="b.LUK.9.15" type="verse">
						Ṛuḥen sɣimen-ten akken i sen-d yenna. 
					</seg>
					<seg id="b.LUK.9.16" type="verse">
						Sidna Ɛisa yerfed allen-is ɣer yigenni, yeḥmed Ṛebbi icekkeṛ-it, yeddem-ed xemsa-nni teḥbulin n weɣṛum d sin-nni iselman yebḍa-ten, yefka-ten i inelmaden-is a ten- feṛqen i lɣaci. 
					</seg>
					<seg id="b.LUK.9.17" type="verse">
						?čan akk armi ṛwan, yerna ččuṛen tnac yiḍellaɛen s wayen i d-yugran.  
					</seg>
					<seg id="b.LUK.9.18" type="verse">
						Yiwen wass Sidna Ɛisa yeqqim weḥd-es yețẓalla. Inelmaden-is qeṛṛben ɣuṛ-es dɣa isteqsa-ten yenna-yasen : D acu-yi ɣer lɣaci ?  
					</seg>
					<seg id="b.LUK.9.19" type="verse">
						Rran-as : Kra qqaṛen d Yeḥya aɣeṭṭas ; wiyaḍ d Sidna Ilyas i d-yuɣalen ; ma d kra nniḍen qqaṛen d yiwen si lenbiya n zik i d-iḥyan si ger lmegtin. 
					</seg>
					<seg id="b.LUK.9.20" type="verse">
						Yenna-yasen : I kunwi, d acu-yi ɣuṛ-wen ? Yenṭeq Buṭrus yenna-yas : D kečč i d Lmasiḥ n Ṛebbi.  
					</seg>
					<seg id="b.LUK.9.21" type="verse">
						Sidna Ɛisa iweṣṣa-ten ur qqaṛen i yiwen belli d nețța i d Lmasiḥ.  
					</seg>
					<seg id="b.LUK.9.22" type="verse">
						Yenna-yasen daɣen : Ilaq Mmi-s n bunadem ad yeɛteb aṭas. A t-nekkṛen lecyux d lmuqedmin imeqqranen akk-d lɛulama n ccariɛa yerna a t-nɣen, lameɛna ass wis tlata a d-iḥyu si ger lmegtin. 
					</seg>
					<seg id="b.LUK.9.23" type="verse">
						Yenna daɣen i lɣaci : Win yebɣan ad iddu yid-i ur ilaq ara ad ixemmem ɣef tudert-is ; ilaq ad iqbel ad yenɛețțab yal ass ɣef ddemma n yisem-iw yerna ad yetbeɛ abrid-iw. 
					</seg>
					<seg id="b.LUK.9.24" type="verse">
						Axaṭer win yebɣan ad isellek tudert-is a s-tṛuḥ. Ma d win iwumi ara tṛuḥ ɣef ddemma-w ad yuɣal a ț-yaf. 
					</seg>
					<seg id="b.LUK.9.25" type="verse">
						D acu i d lfayda n wemdan ara irebḥen ddunit meṛṛa ma yesṛuḥ tudert-is neɣ issenger iman-is ? 
					</seg>
					<seg id="b.LUK.9.26" type="verse">
						Atan win issetḥan yis-i neɣ s yimeslayen iw, ad issetḥi yis Mmi-s n bunadem m'ara d-yas di tmanegt-is ț-țmanegt n Baba Ṛebbi akk-d lmalayekkat iqedsen. 
					</seg>
					<seg id="b.LUK.9.27" type="verse">
						A wen-d-iniɣ tideț, llan gar-awen wid ur nețmețțat ara alamma walan Tageldit n Ṛebbi.  
					</seg>
					<seg id="b.LUK.9.28" type="verse">
						Ɛeddan azal n tmanya wussan segmi i d-yenna imeslayen-agi. Sidna Ɛisa yewwi yid-es Buṭrus, Yuḥenna d Yeɛqub, yuli ɣer wedrar ad iẓẓall. 
					</seg>
					<seg id="b.LUK.9.29" type="verse">
						Mi gella ideɛɛu yenbeddal wudem-is, llebsa-s tuɣal ț-țamellalt tețfeǧǧiǧ am yiṭij.  
					</seg>
					<seg id="b.LUK.9.30" type="verse">
						Taswiɛt kan bedden-d ɣuṛ-es sin yergazen heddṛen yid-es : d Sidna Musa akk-d Sidna Ilyas. 
					</seg>
					<seg id="b.LUK.9.31" type="verse">
						Banen-ed di tafat tameqqrant, țmeslayen yid-es ɣef lmut-is ara yedṛun di temdint n Lquds.  
					</seg>
					<seg id="b.LUK.9.32" type="verse">
						Buṭrus d yimdukkal-is yewwi ten yiḍes. Mi d-endekwalen, walan tamanegt n Sidna Ɛisa akk-d wid yellan yid-es.  
					</seg>
					<seg id="b.LUK.9.33" type="verse">
						Mi kkren ad ṛuḥen sin-nni yergazen, yenṭeq Buṭrus ɣer Sidna Ɛisa yenna : A Sidi, acḥal yelha m'akka nella dagi ! Ma tebɣiḍ a nesbedd tlata yiqiḍunen, yiwen i kečč, yiwen i Sidna Musa wayeḍ i Sidna Ilyas. Yenna-d akka, axaṭer ur yeẓri d acu i d-iqqaṛ ! 
					</seg>
					<seg id="b.LUK.9.34" type="verse">
						Mazal-it iheddeṛ mi ten-id-tɣumm yiwet n tagut. Buṭrus d imdukkal-is ikcem-iten lxuf d ameqqran. 
					</seg>
					<seg id="b.LUK.9.35" type="verse">
						Iffeɣ-ed yiwen n ṣṣut si tagut-nni yenna-d : Wagi d Mmi, d nețța i xtaṛeɣ, smeḥsiset-as.  
					</seg>
					<seg id="b.LUK.9.36" type="verse">
						Mi geḥbes ṣṣut-nni, walan anagar Sidna Ɛisa. Deg ussan-nni, inelmaden ur ḥkin i yiwen ayen ẓran.  
					</seg>
					<seg id="b.LUK.9.37" type="verse">
						Azekka-nni mi d-ṣubben seg wedrar, aṭas n lɣaci i d-immugren Sidna Ɛisa. 
					</seg>
					<seg id="b.LUK.9.38" type="verse">
						Atah yiwen wergaz iɛeggeḍ-ed si ger lɣaci yenna : A Sidi, di leɛnaya-k muqel-ed ɣer mmi, ala nețța i sɛiɣ ! 
					</seg>
					<seg id="b.LUK.9.39" type="verse">
						Ikcem-it uṛuḥani, tiswiɛin m'ara t-ițhuccu, yețɛeggiḍ alamma ffɣent-ed tkufta seg imi-s, ur as-ițserriḥ ara alamma yerẓa-t akk. 
					</seg>
					<seg id="b.LUK.9.40" type="verse">
						?elleleɣ inelmaden-ik a t-ssufɣen seg-s, lameɛna ur zmiren ara. 
					</seg>
					<seg id="b.LUK.9.41" type="verse">
						Sidna Ɛisa yenṭeq yenna : A lǧil ijehlen iɛewjen, ar melmi ara yiliɣ yid-wen, ara wen-sebṛeɣ ? Awi-d mmi-k ɣer dagi !  
					</seg>
					<seg id="b.LUK.9.42" type="verse">
						Akken i d-iqeṛṛeb weqcic-nni, aṛuḥani isseglallez-it di lqaɛa armi i d-țeffɣent tkufta seg yimi-s. Sidna Ɛisa yefka lameṛ i uṛuḥani-nni iwakken a t-iffeɣ. Aqcic-nni yeḥla, Sidna Ɛisa yerra-t i baba-s.  
					</seg>
					<seg id="b.LUK.9.43" type="verse">
						Lɣaci meṛṛa wehmen di tezmert n Sidi Ṛebbi. Imi tɛeǧǧben akk s wayen i gxeddem, Sidna Ɛisa yenṭeq ɣer yinelmaden-is yenna :  
					</seg>
					<seg id="b.LUK.9.44" type="verse">
						?esset-ed mliḥ i wayen ara wen-d-iniɣ tura : « Mmi-s n bunadem ad ițțusellem ger ifassen n yemdanen. »  
					</seg>
					<seg id="b.LUK.9.45" type="verse">
						Inelmaden-is ur fhimen ara imeslayen-agi, lmeɛna-ines tețwaffer fell-asen iwakken ur t-fehmen ara yerna kukran a t-steqsin.  
					</seg>
					<seg id="b.LUK.9.46" type="verse">
						Inelmaden țmeslayen wway gar-asen, țmesteqsayen anwa i d ameqqran deg-sen. 
					</seg>
					<seg id="b.LUK.9.47" type="verse">
						Sidna Ɛisa yeẓran ayen țxemmimen deg ulawen-nsen, ikker yeddem-ed yiwen weqcic isbedd-it zdat-es, 
					</seg>
					<seg id="b.LUK.9.48" type="verse">
						yenna-yasen : Win iqeblen aqcic am wagi ɣef ddemma n yisem-iw d nekk i geqbel, win i yi-qeblen, yeqbel win i yi-d iceggɛen. Win yessimẓiyen iman-is gar-awen d nețța i d ameqqran.  
					</seg>
					<seg id="b.LUK.9.49" type="verse">
						Yuḥenna yenna i Sidna Ɛisa : A Sidi, neẓra yiwen wergaz yessuffuɣ leǧnun s yisem-ik, nebɣa a s-neqḍeɛ imi ur k-itbiɛ ara am nukni. 
					</seg>
					<seg id="b.LUK.9.50" type="verse">
						Sidna Ɛisa yerra-yas : Ur s-țțagit ara ! Win ur wen-d neffiɣ ara d aɛdaw, yid-wen i gella !  
					</seg>
					<seg id="b.LUK.9.51" type="verse">
						Mi qṛib a d-awḍen wussan i deg ara yețwarfed ɣer igenwan, Sidna Ɛisa yeqsed ad iṛuḥ ɣer temdint n Lquds. 
					</seg>
					<seg id="b.LUK.9.52" type="verse">
						Yessezwer imceggɛen zdat-es iwakken a s-heggin ayen ilaqen. Kecmen ɣer yiwet n taddart n yisamariyen, 
					</seg>
					<seg id="b.LUK.9.53" type="verse">
						lameɛna ugin ad stṛeḥben yis imi slan ɣer temdint n Lquds i gteddu.  
					</seg>
					<seg id="b.LUK.9.54" type="verse">
						Yeɛqub d Yuḥenna mi ẓran ayagi, nnan : A Sidi, tebɣiḍ a nefk lameṛ i tmes n yigenni a d-teɣli fell-asen a ten tessenger ? 
					</seg>
					<seg id="b.LUK.9.55" type="verse">
						Sidna Ɛisa yezzi ɣuṛ-sen, iɛeggeḍ fell-asen yenna : Acuɣeṛ i tețxemmimem akka ? 
					</seg>
					<seg id="b.LUK.9.56" type="verse">
						Mmi-s n bunadem ur d-yusi ara ad issenger imdanen lameɛna yusa-d a ten-isellek. Dɣa ṛuḥen ɣer taddart nniḍen.  
					</seg>
					<seg id="b.LUK.9.57" type="verse">
						Mi teddun deg webrid, yiwen wergaz yenna i Sidna Ɛisa : A Sidi, anda teddiḍ ad dduɣ !  
					</seg>
					<seg id="b.LUK.9.58" type="verse">
						Sidna Ɛisa yerra-yas : Uccanen ɣuṛ-sen lɣiṛan, ifṛax n yigenni sɛan leɛcuc, ma d Mmi-s n bunadem ur yesɛi ara anda ara yessers aqeṛṛuy-is. 
					</seg>
					<seg id="b.LUK.9.59" type="verse">
						Dɣa yenna i yiwen nniḍen : Eyya-d aț-țedduḍ yid-i. Yerra-yas : A Sidi, serreḥ-iyi uqbel ad ṛuḥeɣ ad meḍleɣ baba. 
					</seg>
					<seg id="b.LUK.9.60" type="verse">
						Sidna Ɛisa yenna-yas : Eǧǧ wid yemmuten ad meḍlen lmegtin-nsen, ma d kečč eyya-d aț-țbecṛeḍ tageldit n Ṛebbi. 
					</seg>
					<seg id="b.LUK.9.61" type="verse">
						Wayeḍ yenṭeq yenna-yas : Ad dduɣ yid-ek a Sidi, lameɛna eǧǧ-iyi ad ṛuḥeɣ ad sellmeɣ ɣef wat wexxam-iw.  
					</seg>
					<seg id="b.LUK.9.62" type="verse">
						Sidna Ɛisa yerra-yas : Kra n win yeṭṭfen lmaɛun, yețmuqul ɣer deffir, ur yenfiɛ ara i tgelda n Ṛebbi.  
					</seg>
				</div>
				<div id="b.LUK.10" type="chapter">
					<seg id="b.LUK.10.1" type="verse">
						Syenna, Sidna Ɛisa yextaṛ-ed tnin usebɛin yinelmaden nniḍen, iceggeɛ-iten sin sin ad ṛuḥen ɣer mkul taddart d mkul amkan anda ilaq ad iṛuḥ ula d nețța. 
					</seg>
					<seg id="b.LUK.10.2" type="verse">
						Yenna-yasen : Tamegra meqqṛet meɛna drus yixeddamen i gellan. Dɛut ihi ɣer Bab n tmegra iwakken a d-iceggeɛ ixeddamen ɣer yigran-is. 
					</seg>
					<seg id="b.LUK.10.3" type="verse">
						Atan a kkun-ceggɛeɣ am izamaren ger wuccanen.  
					</seg>
					<seg id="b.LUK.10.4" type="verse">
						Ur țțawit yid-wen idrimen, ur țțawit aɛwin neɣ tayuga nniḍen n yerkasen. Deg webrid-nwen ur sṛuḥuyet ara lweqt di sslam. 
					</seg>
					<seg id="b.LUK.10.5" type="verse">
						Kra n wexxam ara tkecmem init : sslam n Ṛebbi fell-awen ay at wexxam !  
					</seg>
					<seg id="b.LUK.10.6" type="verse">
						Ma yella dinna walebɛaḍ d imhenni, sslam-nwen ad yers fell-as, neɣ m'ulac lehna-nwen aț-țeqqim ɣuṛ-wen. 
					</seg>
					<seg id="b.LUK.10.7" type="verse">
						Qqimet deg wexxam-nni, ččet swet ayen ara wen-d-fken, axaṭer axeddam yuklal lexlaṣ-is. Ur țṛuḥut ara seg wexxam ɣer wayeḍ.  
					</seg>
					<seg id="b.LUK.10.8" type="verse">
						Mkul taddart ara tkecmem, ma stṛeḥben yis-wen ččet ayen ara wen-d-ssersen. 
					</seg>
					<seg id="b.LUK.10.9" type="verse">
						Sseḥlut imuḍan-nsen, init-asen : tageldit n Ṛebbi tewweḍ-ed ɣuṛ-wen. 
					</seg>
					<seg id="b.LUK.10.10" type="verse">
						Lameɛna mkul taddart ara tkecmem m'ur stṛeḥben ara yis-wen, effɣet ɣer yizenqan-nsen init : 
					</seg>
					<seg id="b.LUK.10.11" type="verse">
						« a nezwi ula d aɣebbaṛ n taddart-nwen i d-ineṭḍen deg yiḍaṛṛen nneɣ, meɛna ḥṣut belli tageldit n Ṛebbi tewweḍ-ed ɣuṛ-wen.  
					</seg>
					<seg id="b.LUK.10.12" type="verse">
						Aql-i nniɣ-awen, ass n lḥisab taddart-agi aț-țețțuɛaqeb akteṛ n temdint n ?udum. 
					</seg>
					<seg id="b.LUK.10.13" type="verse">
						A nnger-im a tamdint n Kurazim, a nnger-im a Bitsayda ! A lukan lbeṛhanat yețwaxedmen deg kkunt țwaxedmen di temdinin n ?ur akk-d Sidun, tili imezdaɣ-nsent acḥal aya segmi sburren ticekkaṛin n leḥzen, sexnunnsen iman-nsen deg iɣiɣden iwakken a d-beggnen belli ndemmen, uɣalen-d ɣer webrid.  
					</seg>
					<seg id="b.LUK.10.14" type="verse">
						?ef wannect-agi, ass n lḥisab a ț-țețțuɛaqbemt akteṛ n temdinin n ?ur d Sidun.  
					</seg>
					<seg id="b.LUK.10.15" type="verse">
						I kemmini a tamdint n Kafernaḥum, tɣileḍ aț-țaliḍ ɣer yigenni ? Xaṭi ! ?er tesraft lqayen n laxeṛt ara tețwaḍeggṛeḍ.  
					</seg>
					<seg id="b.LUK.10.16" type="verse">
						Win i wen-ismeḥsisen ismeḥsis-iyi-d i nekk. Win ur kkun-neqbil d nekk ur geqbil ara, win ur iyi-neqbil ara, ur iqbil ara Win i yi-d-iceggɛen.  
					</seg>
					<seg id="b.LUK.10.17" type="verse">
						Tnin usebɛin-nni yinelmaden uɣalen-d ččuṛen d lfeṛḥ, nnan-as : A Sidi, ula d leǧnun țțagaden-aɣ s yisem-ik.  
					</seg>
					<seg id="b.LUK.10.18" type="verse">
						Yenna-yasen : Walaɣ Cciṭan yeɣli-d am lebṛaq seg yigenni.  
					</seg>
					<seg id="b.LUK.10.19" type="verse">
						Slet-ed i wayen ara wen-iniɣ : ț-țideț fkiɣ-awen tazmert s wayes ara tṛekḍem izerman ț-țɣerdmiwin, aț-țmeḥqem lǧehd n weɛdaw yerna ulac ayen ara wen-izemren ;  
					</seg>
					<seg id="b.LUK.10.20" type="verse">
						lameɛna ur feṛṛḥet ara imi i tḥekkmem ɣef leǧnun, feṛḥet imi ismawen-nwen țwajerden deg igenwan.  
					</seg>
					<seg id="b.LUK.10.21" type="verse">
						Imiren kan, Sidna Ɛisa yeččuṛ-it Ṛṛuḥ iqedsen s lfeṛḥ, yenṭeq yenna : Tanemmirt a Baba, kečč yellan d Bab n yigenwan d lqaɛa, imi ayen akk i teffreḍ ɣef lɛuqal d yimusnawen tbeggneḍ-t-id i yimecṭuḥen. Tanemmirt a Baba Ṛebbi aḥnin axaṭer d wagi i d lebɣi-k.  
					</seg>
					<seg id="b.LUK.10.22" type="verse">
						Baba yerra kullec ger ifassen-iw. Yiwen ur yeẓri d acu-yi anagar Baba Ṛebbi, yiwen ur issin Baba Ṛebbi anagar Mmi-s akk-d win iwumi yebɣa Mmi-s a t-id-isbeggen.  
					</seg>
					<seg id="b.LUK.10.23" type="verse">
						Dɣa yezzi ɣer yinelmaden-is yenna-yasen : Amarezg n wid iwalan ayen tețwalim ! 
					</seg>
					<seg id="b.LUK.10.24" type="verse">
						Aql-i nniɣ-awen : aṭas n lenbiya d waṭas n yigelliden i gebɣan ad ẓren ayen i tẓerrem ur t-ẓrin, i gebɣan ad slen ayen i tsellem ur t-slin.  
					</seg>
					<seg id="b.LUK.10.25" type="verse">
						Ikred yiwen umusnaw n ccariɛa yebɣan ad ijeṛṛeb Sidna Ɛisa, yenna yas : A Sidi, d acu ara xedmeɣ iwakken ad sɛuɣ tudert n dayem ?  
					</seg>
					<seg id="b.LUK.10.26" type="verse">
						Sidna Ɛisa yerra-yas : D acu yuran di ccariɛa n Musa ? D acu i tfehmeḍ deg-s mi ț-teɣriḍ ?  
					</seg>
					<seg id="b.LUK.10.27" type="verse">
						Yerra-yas-d :  Aț-țḥemmleḍ Sidi Ṛebbi s wul-ik d ṛṛuḥ-ik, s wayen yellan di tezmert-ik akk-d lɛeqliya-k. Aț-țḥemmleḍ daɣen wiyaḍ am yiman-ik . 
					</seg>
					<seg id="b.LUK.10.28" type="verse">
						Sidna Ɛisa yenna-yas : Ayen akka i d-tenniḍ ț-țideț, exdem akka aț-țesɛuḍ tudert n dayem !  
					</seg>
					<seg id="b.LUK.10.29" type="verse">
						Lɛalem-nni n ccariɛa yebɣan ad yefk lḥeqq i yiman-is, yenna i Sidna Ɛisa : Anwa-ten wiyaḍ-agi ?  
					</seg>
					<seg id="b.LUK.10.30" type="verse">
						Sidna Ɛisa yerra-yas : Yiwen wergaz iṣubb-ed si temdint n Lquds ɣer temdint n Yiriku ; sqaṭɛen-as yimakaren ɛerran-t rnan wten-t, ṛuḥen ǧǧan-t ur yemmut ur iddir. 
					</seg>
					<seg id="b.LUK.10.31" type="verse">
						Iɛedda-d syenna yiwen lmuqeddem n ccariɛa ; mi t-iwala iwwet iɛedda si tama nniḍen. 
					</seg>
					<seg id="b.LUK.10.32" type="verse">
						Iɛedda-d daɣen seg webrid-nni yiwen wemṛabeḍ n at Lewwi, iwala-t, ikemmel abrid-is iṛuḥ. 
					</seg>
					<seg id="b.LUK.10.33" type="verse">
						Ataya yiwen wubeṛṛani n tmurt n Samarya, iwweḍ-ed ɣuṛ-es, mi t-iwala iɣaḍ-it.  
					</seg>
					<seg id="b.LUK.10.34" type="verse">
						Iqeṛṛeb ɣuṛ-es, idhen leǧruḥ-is s zzit d ccṛab, icudd iten ; isserkeb-it ɣef zzayla-s, yewwi-t ɣer yiwen wexxam n yemsafren, ilha-d yid-es. 
					</seg>
					<seg id="b.LUK.10.35" type="verse">
						Azekka-nni yefka sin yiṣurdiyen i bab n wexxam-nni, yenna-yas : « Bedd ɣuṛ-es, ayen ara tṣeṛṛfeḍ n zzyada fell-as, a k-t-id-kemmleɣ asm'ara d-uɣaleɣ. » 
					</seg>
					<seg id="b.LUK.10.36" type="verse">
						Di tlata-agi, anwa i gḥemmlen am yiman-is argaz-agi yețțuɛerran ?  
					</seg>
					<seg id="b.LUK.10.37" type="verse">
						Amusnaw n ccariɛa yerra-yas : D win akken iḥunnen fell-as, i s ixedmen lxiṛ. Sidna Ɛisa yenna-yas : Ṛuḥ ula d kečč exdem akken.  
					</seg>
					<seg id="b.LUK.10.38" type="verse">
						Deg webrid-nsen ɣer temdint n Lquds, Sidna Ɛisa yekcem ɣer yiwet n taddart. Yiwet n tmeṭṭut isem is Marṭa teɛṛeḍ-it ɣer wexxam-nsen. 
					</seg>
					<seg id="b.LUK.10.39" type="verse">
						Tesɛa weltma-s isem-is Meryem, teqqim-ed ɣer iḍaṛṛen n Sidna Ɛisa, tesmeḥsis i wawal-is.  
					</seg>
					<seg id="b.LUK.10.40" type="verse">
						Marṭa tqeddec yečča-ț ccɣel, tusa-d ɣer Sidna Ɛisa tenna-yas : A Sidi, ur ak-tewqiɛ ara lmeɛna imi iyi-teǧǧa weltma ad qedceɣ weḥd-i ? Ini-yas aț-țekker a yi-tɛiwen.  
					</seg>
					<seg id="b.LUK.10.41" type="verse">
						Sidna Ɛisa yerra-yas : A Maṛta, tețḥebbiṛeḍ tețqelliqeḍ iman-im ɣef waṭas n tɣawsiwin ; 
					</seg>
					<seg id="b.LUK.10.42" type="verse">
						lameɛna yiwet kan i gṣeḥḥan ! Meryem textaṛ ayen ilaqen yerna yiwen ur as-t-ițekkes.  
					</seg>
				</div>
				<div id="b.LUK.11" type="chapter">
					<seg id="b.LUK.11.1" type="verse">
						Yiwen wass, Sidna Ɛisa yețẓalla deg yiwen wemkan. Mi gfukk, yiwen seg yinelmaden-is yenna-yas : A Sidi, selmed-aɣ amek ara neẓẓal akken yesselmed Yeḥya i yinelmaden-is. 
					</seg>
					<seg id="b.LUK.11.2" type="verse">
						Yenna-yasen : M'ara tẓallem, init : A Baba Ṛebbi, isem-ik ad ițwaqeddes, lḥekma n tgeldit-ik a d-tas.  
					</seg>
					<seg id="b.LUK.11.3" type="verse">
						Yal ass efk-aɣ-d aɣṛum-nneɣ.  
					</seg>
					<seg id="b.LUK.11.4" type="verse">
						Semmeḥ-aɣ ddnubat-nneɣ akken i nețsamaḥ ula d nukkni i wid i ɣ-ixedmen cceṛ, ur aɣ-țaǧǧa ara a neɣli deg wujeṛṛeb.   
					</seg>
					<seg id="b.LUK.11.5" type="verse">
						Yenna-yasen daɣen : Ma yella yiwen deg-wen yesɛa aḥbib, iṛuḥ ɣuṛ-es di țnaṣfa n yiḍ a s-yini : « Ay aḥbib ṛḍel-iyi-d tlata teḥbulin n weɣṛum , 
					</seg>
					<seg id="b.LUK.11.6" type="verse">
						atan yusa-yi-d yiwen weḥbib i geṭṭef webrid, ur sɛiɣ d acu ara s-d-sserseɣ. »  
					</seg>
					<seg id="b.LUK.11.7" type="verse">
						Ma yerra-yas-d si zdaxel n wexxam : « Ur iyi-țɛețțib ara, tawwurt tsekkeṛ, nekk d warraw-iw aql-aɣ neṭṭes, ur zmireɣ ara a d-kkreɣ iwakken a k-d-fkeɣ aɣṛum. »  
					</seg>
					<seg id="b.LUK.11.8" type="verse">
						A wen-d-iniɣ : ma yeɛdez ur yebɣi ara a d-yekker ɣuṛ-es ɣas akken d aḥbib-is, a d-ikker a s-d-yefk ayen akk i s-issuter axaṭer yusa-d ɣuṛ es di țnaṣfa n yiḍ yeṛṛez-as aqeṛṛuy-is.  
					</seg>
					<seg id="b.LUK.11.9" type="verse">
						Ma d nekk nniɣ-awen : ssutret a wen-d-ițunefk, qellbet aț-țafem, sqerbebbet di tewwurt a wen-d-ldin. 
					</seg>
					<seg id="b.LUK.11.10" type="verse">
						Axaṭer kra n win yessuturen a s-d ițunefk, win ițqelliben ad yaf, win yesṭebṭuben a s-d-ldin tawwurt.  
					</seg>
					<seg id="b.LUK.11.11" type="verse">
						Anwa deg-wen ara yefken i mmi-s adɣaɣ ma yessuter-as aɣṛum ? Neɣ a s-yefk azrem ma yessuter-as aslem ? 
					</seg>
					<seg id="b.LUK.11.12" type="verse">
						Neɣ ma yessuter-as tamellalt a s-yefk tiɣirdemt ?  
					</seg>
					<seg id="b.LUK.11.13" type="verse">
						Ma yella kunwi yellan d imcumen tessnem aț-țefkem ayen yelhan i warraw-nwen, amek Baba-twen yellan deg igenni ur d-ițțak ara Ṛṛuḥ iqedsen i wid i s-t-issuturen ?  
					</seg>
					<seg id="b.LUK.11.14" type="verse">
						Yiwen wass ikker Sidna Ɛisa yessuffeɣ lǧen yesgugmen yiwen wergaz. Mi t-iffeɣ lǧen, argaz-nni yebda iheddeṛ ; lɣaci meṛṛa wehmen. 
					</seg>
					<seg id="b.LUK.11.15" type="verse">
						Lameɛna kra deg-sen nnan : « D Balzabul iḥekmen ɣef leǧnun i s-yefkan tazmert akken a ten issuffeɣ. »  
					</seg>
					<seg id="b.LUK.11.16" type="verse">
						Kra nniḍen bɣan a t-jeṛṛben, ssutren-as yiwen n lbeṛhan ara d-yasen seg yigenni. 
					</seg>
					<seg id="b.LUK.11.17" type="verse">
						Sidna Ɛisa yessnen ixemmimen-nsen yenna yasen : Yal tagelda i deg ara țnaɣen imezdaɣ-is wway gar-asen tețțeddu ɣer nnger, ixxamen-is ad ɣlin.  
					</seg>
					<seg id="b.LUK.11.18" type="verse">
						Ma yella Cciṭan yețnaɣ d yiman-is amek ara tdum tgelda-s ? Teqqaṛem s Balzabul i ssufuɣeɣ leǧnun ! 
					</seg>
					<seg id="b.LUK.11.19" type="verse">
						Ma yella nekk s Balzabul i ten-ssufuɣeɣ, anwa ihi i sen-ițțaken tazmert i yinelmaden-nwen iwakken a ten-ssuffuɣen ? Daymi d nutni ara kkun-iḥasben.  
					</seg>
					<seg id="b.LUK.11.20" type="verse">
						Lameɛna ma yella s ufus n Ṛebbi i ten-ssuffuɣeɣ, ațan ihi tageldit n Ṛebbi tewweḍ-ed ɣuṛ-wen.  
					</seg>
					<seg id="b.LUK.11.21" type="verse">
						Argaz iǧehden yesɛan leslaḥ, ițɛassan ɣef wexxam-is, ṛṛezq-is ad yili di laman.  
					</seg>
					<seg id="b.LUK.11.22" type="verse">
						Ma yusa-d ɣuṛ-es yiwen iǧehden akteṛ-is iɣleb-it, a s-ikkes leslaḥ ɣef wacu yețkel, ad yernu ad ifṛeq i wiyaḍ ayen akk yesɛa. 
					</seg>
					<seg id="b.LUK.11.23" type="verse">
						Win ur nelli ara yid-i, d axṣim-iw ; win ur njemmeɛ ara yid-i, yețḍeggiɛ.  
					</seg>
					<seg id="b.LUK.11.24" type="verse">
						M'ara yeffeɣ uṛuḥani seg yiwen wergaz, ad iṛuḥ ɣer yimukan yexlan akken ad iqelleb ɣef ṛṛaḥa. M'ur yufi ara, ad yini : « ad uɣaleɣ ɣer tnezduɣt-iw ansi i d-ffɣeɣ. »  
					</seg>
					<seg id="b.LUK.11.25" type="verse">
						M'ara yaweḍ ɣer tnezduɣt-nni, a ț-yaf zeddiget, tqeɛɛed ; 
					</seg>
					<seg id="b.LUK.11.26" type="verse">
						imiren ad iṛuḥ a d-yawi sebɛa yiṛuḥaniyen nniḍen iweɛṛen akteṛ-is, ad kecmen ad zedɣen deg-s ; s wakka lḥala n wergaz-nni aț-țenṭeṛ akteṛ n tikkelt tamezwarut.  
					</seg>
					<seg id="b.LUK.11.27" type="verse">
						Mi d-yenna Sidna Ɛisa ayagi, yiwet n tmeṭṭut tenṭeq-ed s ṣṣut ɛlayen si ger n lɣaci tenna-yas : ?-țaseɛdit tmeṭṭut i k-id-yurwen, i k-issuṭṭḍen !  
					</seg>
					<seg id="b.LUK.11.28" type="verse">
						Lameɛna nețța yerra-yas : Iseɛdiyen, d wid ismeḥsisen i wawal n Ṛebbi, yerna ḥerzen-t.  
					</seg>
					<seg id="b.LUK.11.29" type="verse">
						Mi d-innejmaɛ ɣuṛ-es waṭas n lɣaci, Sidna Ɛisa yekker yenna-yasen : Lǧil-agi d lǧil amcum, yessutur lbeṛhan ! Ur as-d-ițunefkay ara lbeṛhan anagar win n nnbi Yunes !  
					</seg>
					<seg id="b.LUK.11.30" type="verse">
						Axaṭer akken yella nnbi Yunes d lbeṛhan i yimezdaɣ n temdint n Ninebi, ara yili Mmi-s n bunadem d lbeṛhan i lǧil-agi.  
					</seg>
					<seg id="b.LUK.11.31" type="verse">
						Ass n lḥisab tagellit n tmurt n usammer a d-tekker ɣer yemdanen n lǧil-agi a ten-tesseḍlem imi nețțat tusa-d seg yixef n ddunit iwakken aț-țsel i tmusni n ugellid Sliman. Atah yella gar-awen win yugaren agellid Sliman !  
					</seg>
					<seg id="b.LUK.11.32" type="verse">
						Ass n lḥisab a d-kkren daɣen imezdaɣ n temdint n Ninebi ɣer lǧil-agi a ten-sḍelmen, axaṭer nutni uɣalen-d ɣer webrid mi sen-ibecceṛ nnbi Yunes. Kunwi tesɛam dagi gar-awen win yugaren nnbi Yunes !  
					</seg>
					<seg id="b.LUK.11.33" type="verse">
						Yiwen ur iceɛɛel taftilt iwakken a ț-iffer neɣ akken a ț-iɣumm s lḥila, lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat.  
					</seg>
					<seg id="b.LUK.11.34" type="verse">
						Tiṭ ț-țaftilt n wemdan. Ma yella tiṭ-ik tṣeḥḥa aț-țiliḍ di tafat, meɛna ma tedderɣel aț-țiliḍ di ṭṭlam.  
					</seg>
					<seg id="b.LUK.11.35" type="verse">
						?ader ihi aț-țuɣal tafat yellan deg-k d ṭṭlam. 
					</seg>
					<seg id="b.LUK.11.36" type="verse">
						Ma telliḍ di tafat s lekmal-ik, ur yețțili ara deg-k ṭṭlam, aț-țiliḍ di tafat am teftilt m'ara d-cceɛceɛ fell-ak.  
					</seg>
					<seg id="b.LUK.11.37" type="verse">
						Mi gfukk Sidna Ɛisa ameslay, iɛreḍ-it yiwen wufarizi ɣeṛ imensi. 
					</seg>
					<seg id="b.LUK.11.38" type="verse">
						Afarizi-nni yewhem mi gwala Sidna Ɛisa ur issared ara uqbel ad yečč, akken tella di lɛadda-nsen. 
					</seg>
					<seg id="b.LUK.11.39" type="verse">
						Sidna Ɛisa yenna-yas : Kunwi s yifariziyen tessiridem taqbuct d uḍebṣi s wufella kan ma zdaxel n wulawen teččuṛem d ṭṭmeɛ akk-d ddɣel.  
					</seg>
					<seg id="b.LUK.11.40" type="verse">
						A wid iɣeflen ! Eɛni win i d ixelqen ayen yellan s wufella, mačči d nețța i d-ixelqen ayen n daxel ?  
					</seg>
					<seg id="b.LUK.11.41" type="verse">
						Fket lweɛda s wulawen-nwen, imiren kullec ad awen-yeṣfu.  
					</seg>
					<seg id="b.LUK.11.42" type="verse">
						A nnger-nwen ay ifariziyen ! Kunwi yețɛecciṛen nneɛneɛ d uwermi d wayen i d-ițemɣayen di tebḥirt, ma d lḥeqq d leḥmala n Sidi Ṛebbi tețțarram-ten ɣer deffir ; d annect-agi i gezwaren mbla ma tețțum ayen nniḍen.  
					</seg>
					<seg id="b.LUK.11.43" type="verse">
						A nnger-nwen ay ifariziyen ! Tḥemmlem imukan imezwura di leǧwameɛ, tḥemmlem ad țsellimen fell-awen yemdanen deg iberdan.  
					</seg>
					<seg id="b.LUK.11.44" type="verse">
						A nnger-nwen, kunwi yecban iẓekwan i gɣumm wakal, ur d-nețban ara, ɛeffsen-ten yemdanen ur d-wwin s lexbaṛ. 
					</seg>
					<seg id="b.LUK.11.45" type="verse">
						Yenṭeq yiwen lɛalem n ccariɛa, yenna-yas : A Sidi, atan tregmeḍ-aɣ ula d nukkni s wayen i d-tenniḍ akka !  
					</seg>
					<seg id="b.LUK.11.46" type="verse">
						Sidna Ɛisa yerra-yas : A nnger-nwen ula d kunwi a lɛulama n ccariɛa ! Tețɛebbim i wiyaḍ tiɛekkmin ẓẓayen, ma d kunwi ur tent-tețnalem ara ula s yiwen uḍaḍ.  
					</seg>
					<seg id="b.LUK.11.47" type="verse">
						A tawaɣit-nwen ! Lejdud-nwen nɣan lenbiya, kunwi tbennum-asen iẓekwan.  
					</seg>
					<seg id="b.LUK.11.48" type="verse">
						S wakka i d-tesbegnem belli tqeblem ayen i xedmen yerna tețkemmilem di tikli-nsen ; axaṭer nutni nɣan-ten, kunwi tbennum-asen iẓekwan.  
					</seg>
					<seg id="b.LUK.11.49" type="verse">
						?ef wayagi Sidi Ṛebbi yeẓran kullec yenna : a sen-ceggɛeɣ lenbiya d ṛṛusul, kra a ten-nɣen kra a ten qehṛen.  
					</seg>
					<seg id="b.LUK.11.50" type="verse">
						Daymi lǧil-agi ad ițțuḥaseb ɣef tazzla n yidammen n lenbiya seg wasmi i d-texleq ddunit ; 
					</seg>
					<seg id="b.LUK.11.51" type="verse">
						seg yidammen n Habil mmi-s n Adem armi d idammen n Zakarya i nɣan ger udekkan n iseflawen d lǧameɛ iqedsen. Lǧil-agi ad ițțuḥaseb ɣef ayagi meṛṛa.  
					</seg>
					<seg id="b.LUK.11.52" type="verse">
						A tawaɣit-nwen a lɛulama n ccariɛa ! Teṭṭfem tasaruț n tmusni, ur tekcimem kunwi, ur teǧǧim ad kecmen wid yebɣan.  
					</seg>
					<seg id="b.LUK.11.53" type="verse">
						Mi geffeɣ Sidna Ɛisa, lɛulama n ccariɛa d ifariziyen ḥeṛsen-t iwakken a d-immeslay ɣef waṭas n tɣawsiwin nniḍen, 
					</seg>
					<seg id="b.LUK.11.54" type="verse">
						țqelliben amek ara t-id-sseɣlin deg wawal.  
					</seg>
				</div>
				<div id="b.LUK.12" type="chapter">
					<seg id="b.LUK.12.1" type="verse">
						Di teswiɛt-nni kan, lɣaci yennejmaɛ-ed s luluf armi țemyeɛfasen. Sidna Ɛisa yenna i yinelmaden-is : ?adret iman-nwen ɣef temtunt ( iɣes ) n yifariziyen, axaṭer d at sin wudmawen. 
					</seg>
					<seg id="b.LUK.12.2" type="verse">
						Kra n wayen iɣummen a d-iban, kra n wayen yeffren ad yemẓer. 
					</seg>
					<seg id="b.LUK.12.3" type="verse">
						Ayen i thedṛem di ṭṭlam a t-slen di tafat, ayen i tennam ɣer umeẓẓuɣ di texxamt ad ițțuberreḥ deg yizenqan.  
					</seg>
					<seg id="b.LUK.12.4" type="verse">
						A wen-d-iniɣ i kunwi yellan d iḥbiben-iw : ur țțagadet ara wid ineqqen lǧețța, sennig lmut ur zmiren ad xedmen acemma nniḍen.  
					</seg>
					<seg id="b.LUK.12.5" type="verse">
						A wen-d-iniɣ anwa i glaq aț- țaaggadem : aggadet win izemren a kkun-ikkes si ddunit yerna a kkun-iḍeggeṛ ɣer ǧahennama. Atan nniɣ-awen-t-id, d nețța i glaq aț- țaggadem. 
					</seg>
					<seg id="b.LUK.12.6" type="verse">
						D acu i swan xemsa iẓiwcen ? Anaɣ sin iṣurdiyen kan ! Lameɛna Sidi Ṛebbi ur itețțu ula d yiwen deg-sen.  
					</seg>
					<seg id="b.LUK.12.7" type="verse">
						Ula d anẓaden n iqeṛṛay-nwen țwaḥesben yiwen yiwen. Ur țțagadet ara ihi, teswam akteṛ n iẓiwcen.  
					</seg>
					<seg id="b.LUK.12.8" type="verse">
						A wen-d-iniɣ : kra n win ara d-icehden zdat yemdanen belli yumen yis-i, Mmi-s n bunadem ur t-inekkeṛ ara zdat lmalayekkat, 
					</seg>
					<seg id="b.LUK.12.9" type="verse">
						ma d win ara yi-nekṛen zdat yemdanen, ula d nekk a t-nekkṛeɣ zdat lmalayekkat n Ṛebbi.  
					</seg>
					<seg id="b.LUK.12.10" type="verse">
						Kra n win ara yewten di Mmi-s n bunadem a s-ițusemmeḥ, ma d win ara iregmen Ṛṛuḥ iqedsen ulac fell-as ssmaḥ.  
					</seg>
					<seg id="b.LUK.12.11" type="verse">
						M'ara kkun-awin ad ḥekmen fell-awen di leǧwameɛ zdat lecyux d lḥekkam, ur țxemmimet ara amek ara tsellkem iman-nwen neɣ ɣef wayen ara d-tinim, 
					</seg>
					<seg id="b.LUK.12.12" type="verse">
						axaṭer d Ṛṛuḥ iqedsen ara wen-d-ifken di teswiɛt-nni ayen ilaqen a t-id-tinim.  
					</seg>
					<seg id="b.LUK.12.13" type="verse">
						Yiwen wergaz inṭeq-ed si ger n lɣaci yenna i Sidna Ɛisa : A Sidi, ini-yas i gma ad ibḍu yid-i lweṛt i d-iǧǧa baba-tneɣ.  
					</seg>
					<seg id="b.LUK.12.14" type="verse">
						Sidna Ɛisa yerra-yas : Ay argaz, anwa i yi-sbedden iwakken ad bḍuɣ gar-awen ?  
					</seg>
					<seg id="b.LUK.12.15" type="verse">
						Dɣa yenna i lɣaci : ?adret iman-nwen ɣef ṭṭmeɛ imi tudert n wemdan ur d-tekki ara seg wayen yesɛa ɣas akken di rrbeḥ ameqqran i gella.  
					</seg>
					<seg id="b.LUK.12.16" type="verse">
						Imiren yewwi-yasen-d lemtel agi : Yiwen umeṛkanti, yesɛa tamurt tefka-d aṭas n lɣella. 
					</seg>
					<seg id="b.LUK.12.17" type="verse">
						Ixemmem deg iman-is, yenna : « amek ara xedmeɣ imi ur sɛiɣ ara amkan anda ara jemɛeɣ leṛẓaq-iw ?  
					</seg>
					<seg id="b.LUK.12.18" type="verse">
						Ad huddeɣ ikuffan-iw, ad bnuɣ wiyaḍ d imeqqranen iwakken ad jemɛeɣ irden-iw d leṛẓaq-iw meṛṛa.  
					</seg>
					<seg id="b.LUK.12.19" type="verse">
						Imiren ad iniɣ i yiman-iw : « atan tesxezneḍ leṛẓaq i waṭas n iseggasen ; steɛfu tura, ečč, sew tezhuḍ. »  
					</seg>
					<seg id="b.LUK.12.20" type="verse">
						Lameɛna Sidi Ṛebbi yenna yas-d : « a win iɣeflen ! Iḍ-agi ad a k-ddmeɣ ṛṛuḥ-ik ! Ayen meṛṛa i tjemɛeḍ, iwumi ara d-yeqqim ? »  
					</seg>
					<seg id="b.LUK.12.21" type="verse">
						Akka i tdeṛṛu d win ijemɛen leṛẓaq i yiman-is, wala ad ixdem ɣef laxeṛt-is, ad yili d ameṛkanti ɣer Ṛebbi.  
					</seg>
					<seg id="b.LUK.12.22" type="verse">
						Sidna Ɛisa yenna daɣen i yinelmaden-is : ?ef wayagi i wen-d-qqaṛeɣ ur țḥebbiṛet ara ɣef tudert-nwen, ɣef wayen ara teččem d wayen ara telsem. 
					</seg>
					<seg id="b.LUK.12.23" type="verse">
						Axaṭer tudert-nwen tugar lqut, lǧețța-nwen tugar llebsa.  
					</seg>
					<seg id="b.LUK.12.24" type="verse">
						Walit tigerfiwin , ur zerrɛent ur meggrent , ur sɛint akufi ur sɛint acbayli meɛna Sidi Ṛebbi ițɛeyyic itent. Acḥal teswam akteṛ n yefṛax n igenni ! 
					</seg>
					<seg id="b.LUK.12.25" type="verse">
						Anwa deg-wen i gzemren s uḥebbeṛ ad yessiɣzef leɛmeṛ-is ula s yiwen n wass ? 
					</seg>
					<seg id="b.LUK.12.26" type="verse">
						Imi ur tezmirem ara i tɣawsiwin timecṭuḥin, acuɣeṛ i tețḥebbiṛem ɣef wayen nniḍen ? 
					</seg>
					<seg id="b.LUK.12.27" type="verse">
						Walit amek gemmun ijeǧǧigen n lexla ! Ur țellmen ur ẓeṭṭen ! Atan qqaṛeɣ-awen : ula d agellid Sliman s yiman-is di ccan-is, ur yelsi am yiwen seg yijeǧǧigen-agi.  
					</seg>
					<seg id="b.LUK.12.28" type="verse">
						Ma yella Sidi Ṛebbi yeslusu akka leḥcic yellan ass-agi di lexla, azekka ad iṛeɣ di tmes, amek ur kkun-islusu ara kunwi, ay imdanen ixuṣṣen di liman !  
					</seg>
					<seg id="b.LUK.12.29" type="verse">
						Ur țḥebbiṛet ara ihi ! Ur țqellibet ara ɣef wayen ara teččem d wayen ara teswem, 
					</seg>
					<seg id="b.LUK.12.30" type="verse">
						axaṭer d imdanen ur nețțamen ara s Ṛebbi i gețqelliben ɣef wayagi meṛṛa. Baba-twen yellan deg yigenwan yeẓra ayen teḥwaǧem.  
					</seg>
					<seg id="b.LUK.12.31" type="verse">
						Qellbet axiṛ ɣef tgeldit n Ṛebbi, ayen nniḍen meṛṛa d nețța ara wen-t-id ifken.  
					</seg>
					<seg id="b.LUK.12.32" type="verse">
						Ur țțagad ara a taqeḍɛit illan tamecṭuḥt, axaṭer iɛǧeb-as i Baba Ṛebbi a wen-d-yefk tageldit-is.  
					</seg>
					<seg id="b.LUK.12.33" type="verse">
						Zzenzet ayen tesɛam, tsedqem-t. Heggit i yiman-nwen deg yigenwan agerruj ur nkeffu, ur nrekku, dinna ulac imakaren ara t-yakren, ulac ibeɛɛac ara t-iččen. 
					</seg>
					<seg id="b.LUK.12.34" type="verse">
						Axaṭer anda yella ugerruj-ik, dinna ara yili wul-ik.  
					</seg>
					<seg id="b.LUK.12.35" type="verse">
						Heggit iman-nwen, ɛiwzet, beggset ɣef yiman-nwen tceɛlem tiftilin-nwen !  
					</seg>
					<seg id="b.LUK.12.36" type="verse">
						Ilit am wid yețṛaǧun amɛellem nsen ara d-yuɣalen si tmeɣṛa ; akken kan ara d-yesqeṛbeb a s-ldin tawwurt.  
					</seg>
					<seg id="b.LUK.12.37" type="verse">
						Amarezg n yiqeddacen-agi ara d-yaf wemɛellem-nsen ɛawzen. A wen-d iniɣ tideț, ad ibeddel llebsa, a ten isɣim ɣer ṭṭabla iwakken a sen-yefk ad ččen. 
					</seg>
					<seg id="b.LUK.12.38" type="verse">
						Ma yewweḍ-ed di țnaṣfa n yiḍ neɣ akteṛ, amarezg-nsen ma yufa-ten-id mazal țṛaǧun-t !  
					</seg>
					<seg id="b.LUK.12.39" type="verse">
						Fehmet ayagi : lemmer yeẓra bab n wexxam lweqt i deg ara d-yas umakar, tili a t-iɛass ur t-ițțaǧa ara ad ikcem axxam-is.  
					</seg>
					<seg id="b.LUK.12.40" type="verse">
						Heggit iman-nwen ula d kunwi imi di lweqt i ɣef ur tebnim (tedmim) ara a d-yas Mmi-s n bunadem.  
					</seg>
					<seg id="b.LUK.12.41" type="verse">
						Buṭrus inṭeq yenna-yas : A Sidi, i nukkni iwumi d-tenniḍ lemtel-agi neɣ i lɣaci meṛṛa ?  
					</seg>
					<seg id="b.LUK.12.42" type="verse">
						Sidna Ɛisa yerra-yas : Anwa i d lewkil iḥeṛcen i ɣef yella lețkal, ara iwekkel bab n wexxam ɣef wayla-s, iwakken ad ifṛeq i yiqeddacen amur-nsen n yirden di lweqt ilaqen ? 
					</seg>
					<seg id="b.LUK.12.43" type="verse">
						Amarezg n wuqeddac agi ara d-yaf bab-is ibedd ɣer cceɣl-is ! 
					</seg>
					<seg id="b.LUK.12.44" type="verse">
						A wen-d-iniɣ tideț, a t iwekkel ɣef wayen akk yesɛa.  
					</seg>
					<seg id="b.LUK.12.45" type="verse">
						Lameɛna aqeddac-nni ma yeqqaṛ deg wul-is : « amɛellem-iw iɛeṭṭel ur d yuɣal ara» ! Yebda iḥeqqeṛ iqeddacen ț-țqeddacin, yekkat-iten, iteț itess alamma yeskkeṛ.  
					</seg>
					<seg id="b.LUK.12.46" type="verse">
						A d-yas umɛellem-is deg wass i ɣef ur yebni ara, di lweqt ur yessin ara, a t-iɛaqeb s lmut akken țțuɛaqben wid iɛuṣan Ṛebbi.  
					</seg>
					<seg id="b.LUK.12.47" type="verse">
						Aqeddac yessnen lebɣi n bab-is yerna ur t-ixdim ara, ad yečč tiɣṛit tameqqrant, 
					</seg>
					<seg id="b.LUK.12.48" type="verse">
						ma d win ur nessin ara lebɣi n bab-is, ixdem ayen yuklalen tiɣṛit, ad yečč tiɣṛit tamecṭuḥt. Win iwumi nefka aṭas a s-nessuter aṭas, ma d win i ɣef nețkel aṭas a neṛǧu deg-s akteṛ.  
					</seg>
					<seg id="b.LUK.12.49" type="verse">
						Usiɣ-ed a d-awiɣ yiwet n tmes ɣer ddunit ! Acḥal ɣeṣbeɣ melmi ara tecɛel ! 
					</seg>
					<seg id="b.LUK.12.50" type="verse">
						Yella yiwen n weɣḍas i yi-țṛaǧun... D leɛtab ameqqran yerna ɣeṣbeɣ melmi ara d-yas wass-nni !  
					</seg>
					<seg id="b.LUK.12.51" type="verse">
						Tɣilem d lehna i d-wwiɣ ɣer ddunit ? Xaṭi, d beṭṭu i d-wwiɣ !  
					</seg>
					<seg id="b.LUK.12.52" type="verse">
						Sya ɣer zdat ma llan xemsa deg yiwen wexxam, ad bḍun ; tlata a d-kkren ɣer sin, sin a d-kkren ɣer tlata.  
					</seg>
					<seg id="b.LUK.12.53" type="verse">
						Ababat a d-innaɣ d mmi-s, mmi-s a d-yekker ɣer baba-s ; tayemmaț aț-țennaɣ d yelli-s, yelli-s akk-d yemma-s ; tamɣaṛt aț-țennaɣ ț-țeslit-is, tislit akk-d temɣaṛt-is.  
					</seg>
					<seg id="b.LUK.12.54" type="verse">
						Sidna Ɛisa yenna daɣen i lɣaci : M'ara twalim asigna yekka-d si lɣeṛb, teqqaṛem atan a d-tewwet lehwa ; d ayen i gdeṛṛun.  
					</seg>
					<seg id="b.LUK.12.55" type="verse">
						M'ara d-iṣuḍ waḍu seg usammer teqqaṛem ad iḥmu lḥal ; d ayen i d-ideṛṛun daɣen.  
					</seg>
					<seg id="b.LUK.12.56" type="verse">
						Ay at sin wudmawen ! Imi tessnem aț-țɛeqlem lḥal n yigenni d lqaɛa, amek ur tezmirem ara aț-țɛeqlem zzman-agi ?  
					</seg>
					<seg id="b.LUK.12.57" type="verse">
						Acuɣeṛ ur tețmeyyizem ara s yiman-nwen ɣef wayen yellan d lḥeqq ? 
					</seg>
					<seg id="b.LUK.12.58" type="verse">
						M'ara k-yessiweḍ wexṣim-ik ɣer ccṛeɛ, eɛṛeḍ a ț-tefruḍ yid-es uqbel aț-țawḍem ɣer dinna, neɣ m'ulac a k-yawi ɣer lḥakem, lḥakem a k-yefk i uɛessas, aɛessas a k-iḍeggeṛ ɣer lḥebs.  
					</seg>
					<seg id="b.LUK.12.59" type="verse">
						A k-d-iniɣ : ur d-tețțeffɣeḍ ara syenna alamma txellṣeḍ aṣurdi aneggaru n ṭlaba-inek.  
					</seg>
				</div>
				<div id="b.LUK.13" type="chapter">
					<seg id="b.LUK.13.1" type="verse">
						Di lweqt-nni, kra n yemdanen usan-d a s-ḥkun i Sidna Ɛisa ɣef kra n yergazen n tmurt n Jlili i genɣa Bilaṭus, d wamek issexleḍ dammen-nsen d idammen n iseflawen nsen.  
					</seg>
					<seg id="b.LUK.13.2" type="verse">
						Sidna Ɛisa yenna-yasen : Tɣilem belli imezdaɣ-agi n Jlili ițțuɛetben akka d imednuben akteṛ n wiyaḍ ? 
					</seg>
					<seg id="b.LUK.13.3" type="verse">
						Xaṭi, meɛna a wen-d-iniɣ : m'ur tbeddlem ara tikli aț-țemtem ula d kunwi.  
					</seg>
					<seg id="b.LUK.13.4" type="verse">
						Neɣ am tmenṭac-nni yergazen yemmuten mi d-yeɣli fell-asen ṣṣuṛ n Silwi, tɣilem d imednuben akteṛ n imezdaɣ nniḍen n temdint n Lquds ? 
					</seg>
					<seg id="b.LUK.13.5" type="verse">
						Xaṭi, meɛna nniɣ-awen : m'ur tbeddlem ara tikli aț-țemtem ula d kunwi.  
					</seg>
					<seg id="b.LUK.13.6" type="verse">
						Yewwi-yasen-d lemtel-agi : Yiwen wergaz yesɛa taneqleț teẓẓa deg yiger n tẓurin. Yusa-d iwakken a d-ikkes tibexsisin lameɛna ur yufi ara. 
					</seg>
					<seg id="b.LUK.13.7" type="verse">
						Yenna i uxeddam n yiger-nni : tlata n yiseggasen aya nekk țțaseɣ ed iwakken a d-kkseɣ lexṛif si tneqleț agi meɛna ur d-țțafeɣ ara, gzem-iț ihi ! Acuɣeṛ ara teṭṭef akal mbla nnfeɛ ?  
					</seg>
					<seg id="b.LUK.13.8" type="verse">
						Axeddam-nni yerra-yas : a Sidi, eǧǧ-iț aț-țernu aseggas-a ; aț-țneqceɣ, a s-rreɣ leɣbaṛ, 
					</seg>
					<seg id="b.LUK.13.9" type="verse">
						sya d asawen ma tefka-d lfakya eǧǧ-iț, m'ulac qeleɛ -iț.  
					</seg>
					<seg id="b.LUK.13.10" type="verse">
						Sidna Ɛisa yesselmad deg yiwen n lǧameɛ deg wass n westeɛfu. 
					</seg>
					<seg id="b.LUK.13.11" type="verse">
						Tella dinna yiwet n tmeṭṭut ihelken tmenṭac yiseggasen aya ; d yiwen uṛuḥani i ț-ikerfen ur tezmir ara aț-țesbedd lqedd-is. 
					</seg>
					<seg id="b.LUK.13.12" type="verse">
						Mi ț-iwala Sidna Ɛisa, iluɛa-ț yenna-yas : A tameṭṭut, teḥliḍ seg wekraf-im.  
					</seg>
					<seg id="b.LUK.13.13" type="verse">
						Issers ifassen-is fell-as , imiren kan tesbedd lqedd-is, teḥmed Sidi Ṛebbi. 
					</seg>
					<seg id="b.LUK.13.14" type="verse">
						Ccix-nni n lǧameɛ iɣaḍ-it lḥal imi i ț-isseḥla Sidna Ɛisa deg wass n westeɛfu, yenna i lɣaci : Llan sețța wussan i deg ilaq a nexdem ; aset-ed ihi deg ussan-nni iwakken a kkun-isseḥlu mačči deg wass n westeɛfu !  
					</seg>
					<seg id="b.LUK.13.15" type="verse">
						Sidna Ɛisa yerra-yas : Ay at sin wudmawen ! Anwa deg-wen ur d-nețserriḥ i wezger-ines neɣ i weɣyul-is iwakken a t-yawi a d-isew ɣas deg wass n westeɛfu ?  
					</seg>
					<seg id="b.LUK.13.16" type="verse">
						I tmeṭṭut-agi yellan si dderya n Ibṛahim, i gekref Cciṭan tmenṭac n yiseggasen aya, eɛni ur ilaq ara a s-nekkes akraf ɣas akka d ass n westeɛfu ?  
					</seg>
					<seg id="b.LUK.13.17" type="verse">
						Mi d-yenna imeslayen-agi, ixṣimen-is meṛṛa nneḥcamen ma d lɣaci feṛḥen s leɛǧayeb i gxeddem.  
					</seg>
					<seg id="b.LUK.13.18" type="verse">
						Yenna daɣen : ?er wacu i tețțemcabi tgeldit n Ṛebbi ? ?er wacu ara ț-metleɣ ? 
					</seg>
					<seg id="b.LUK.13.19" type="verse">
						Tețțemcabi ɣer uɛeqqa amecṭuḥ n zerriɛa n uxerḍel i geẓẓa yiwen wergaz di tebḥirt-is. Mi d-imɣi yuɣal d ttejṛa, ifṛax n igenni bnan leɛcuc deg ifurkawen-is. 
					</seg>
					<seg id="b.LUK.13.20" type="verse">
						Yenna daɣen : ?er wacu i zemreɣ ad metleɣ tageldit n Ṛebbi ? 
					</seg>
					<seg id="b.LUK.13.21" type="verse">
						Tețțemcabi ɣer ciṭṭuḥ yiɣes n temtunt i d-teddem tmeṭṭut, tger-it di tlata lkilat n uwren dɣa teǧǧa-t armi yuli meṛṛa.  
					</seg>
					<seg id="b.LUK.13.22" type="verse">
						Deg webrid-is ɣer temdint n Lquds, Sidna Ɛisa ițɛedday ɣef temdinin ț-țudrin, isselmad.  
					</seg>
					<seg id="b.LUK.13.23" type="verse">
						Isteqsa-t yiwen yenna-yas : A Sidi, drus n yemdanen ara yețțuselken ?  
					</seg>
					<seg id="b.LUK.13.24" type="verse">
						Yenna-yasen : Qellbet amek ara tkecmem si tewwurt iḍeyqen ; a wen-d-iniɣ : aṭas ara yebɣun ad kecmen lameɛna ur țțizmiren ara. 
					</seg>
					<seg id="b.LUK.13.25" type="verse">
						M'ara d-yekker bab n wexxam ad isekkeṛ tawwurt, wid i d-yufa lḥal di beṛṛa a d-bdun asqeṛbeb ad qqaṛen : « A Sidi ! A Sidi ! Ldi-yaɣ tawwurt» ! Nețța a wen-d-yerr : ur kkun-ssineɣ ur ẓriɣ ansi i d-tekkam !?  
					</seg>
					<seg id="b.LUK.13.26" type="verse">
						Kunwi ad as-tinim : « anaɣ nečča neswa yid-ek, teslemdeḍ deg yizenqan nneɣ ! » 
					</seg>
					<seg id="b.LUK.13.27" type="verse">
						Nețța a wen-d-yerr : Nniɣ-awen ur kkun-ssineɣ ara, beɛdet akkin fell-i a kunwi ixeddmen cceṛ !  
					</seg>
					<seg id="b.LUK.13.28" type="verse">
						Dinna ara yilin yimeṭṭawen d nndama tameqqrant m'ara twalim Ibṛahim, Isḥaq, Yeɛqub akk-d lenbiya di tgelda n yigenwan, ma d kunwi aț-țeqqimem di beṛṛa.  
					</seg>
					<seg id="b.LUK.13.29" type="verse">
						A d-asen si cceṛq d lɣeṛb, seg umalu d usammer, ad ṭṭfen imukan di tmeɣṛa n tgelda n igenwan.  
					</seg>
					<seg id="b.LUK.13.30" type="verse">
						Imiren ad ilin ineggura ara yuɣalen d imezwura, am akken daɣen ara yilin imezwura ara yuɣalen d ineggura.  
					</seg>
					<seg id="b.LUK.13.31" type="verse">
						Di teswiɛt-nni, kra n ifariziyen usan-d ɣer Sidna Ɛisa nnan-as : Ṛuḥ tixxeṛ syagi, atan Hiṛudus ițqellib a k-ineɣ.  
					</seg>
					<seg id="b.LUK.13.32" type="verse">
						Yenna-yasen : Ṛuḥet init-as i wuccen-agi : ass-a d uzekka ad ssufɣeɣ leǧnun, ad sseḥluɣ imuḍan , ass wis tlata ad fakeɣ cceɣl-iw.  
					</seg>
					<seg id="b.LUK.13.33" type="verse">
						Lameɛna ilaq ad kemmleɣ tikli-inu ass-a, azekka d sellazekka, axaṭer ur s-ilaq ara i nnbi ad immet beṛṛa n temdint n Lquds.  
					</seg>
					<seg id="b.LUK.13.34" type="verse">
						A tamdint n Lquds ! A tamdint n Lquds ineqqen lenbiya, iṛeǧǧmen wid i m-d-ițwaceggɛen s ɣuṛ Ṛebbi ! Acḥal d abrid i ɛerḍeɣ a d-jemɛeɣ arraw-im am tyaziṭ i d-ijemɛen ifṛax-is seddaw wafriwen-is, lameɛna ur tebɣim ara. 
					</seg>
					<seg id="b.LUK.13.35" type="verse">
						Atan ihi, axxam-nwen ad ixlu yerna nniɣ-awen, ur iyi-tẓerrem ara alamma d asmi ara tinim :  Ad ițțubarek win i d-yusan s yisem n Sidi Ṛebbi.  
					</seg>
				</div>
				<div id="b.LUK.14" type="chapter">
					<seg id="b.LUK.14.1" type="verse">
						Yiwen wass yellan d ass n westeɛfu, Sidna Ɛisa illa yețwaɛreḍ ɣer wexxam n yiwen seg yimeqqranen n yifariziyen iwakken ad yefteṛ. Wid yellan dinna țɛassan-t d acu ara yexdem. 
					</seg>
					<seg id="b.LUK.14.2" type="verse">
						Yella dinna yiwen wergaz yesɛan lehlak n ubezzug. 
					</seg>
					<seg id="b.LUK.14.3" type="verse">
						Sidna Ɛisa yenṭeq ɣer lɛulama n ccariɛa d yifariziyen yenna-yasen : D acu twalam ? D leḥlal win ara isseḥlun deg wass n westeɛfu neɣ ala ?  
					</seg>
					<seg id="b.LUK.14.4" type="verse">
						Imi yiwen deg-sen ur d-yenṭiq, Sidna Ɛisa iqeṛṛeb ɣer umuḍin-nni, yesseḥla-t, iserreḥ-as ad iṛuḥ. 
					</seg>
					<seg id="b.LUK.14.5" type="verse">
						Dɣa yenna i wiyaḍ : Anwa deg-wen ma yeɣli-yas mmi-s neɣ wezger-ines ɣer lbir, ur t-id-ițekkes ara ɣas ma d ass n westeɛfu ?  
					</seg>
					<seg id="b.LUK.14.6" type="verse">
						Yiwen ur izmir a s-d-yerr awal.  
					</seg>
					<seg id="b.LUK.14.7" type="verse">
						Mi gwala wid yețwaɛerḍen bdan țextiṛin imukan imezwura, Sidna Ɛisa yewwi-yasen-d lemtel-agi yenna yasen :  
					</seg>
					<seg id="b.LUK.14.8" type="verse">
						M'ara k-id-yeɛreḍ yiwen ɣer tmeɣṛa, ɣurek ur țțaṭṭaf ara amkan amezwaru ! Axaṭer yezmer ad yili yiwen ger inebgawen yesɛan leqdeṛ akteṛ-ik , 
					</seg>
					<seg id="b.LUK.14.9" type="verse">
						a d-yas win i kkun-iɛerḍen i sin a k-yini : « eǧǧ-as amkan-nni i wagi ! » Imiren aț-țenneḥcameḍ, aț-țṛuḥeḍ aț-țeṭṭfeḍ amkan aneggaru.  
					</seg>
					<seg id="b.LUK.14.10" type="verse">
						Lameɛna m'ara tețwaɛeṛḍeḍ, ṭṭef amkan aneggaru iwakken m'ara d-yas win i k-id-iɛerḍen, a k-yini : « ay aḥbib ɛeddi-d ɣer zdat ! » Imiren aț-țesɛuḍ leqdeṛ zdat inebgawen meṛṛa.  
					</seg>
					<seg id="b.LUK.14.11" type="verse">
						Axaṭer kra n win yessalayen iman-is a t-id-yessers Ṛebbi , ma d win yesrusuyen iman-is a t-yerfed. 
					</seg>
					<seg id="b.LUK.14.12" type="verse">
						Yenna daɣen i win i t-id iɛeṛḍen : M'ara tebɣuḍ aț-țseččeḍ, ur d-ɛeṛṛeḍ ara imdukkal-ik neɣ atmaten ik, ur d-ɛeṛṛeḍ ara imawlan-ik neɣ lǧiran-ik imeṛkantiyen ; m'ulac a k ɛerḍen ula d nutni iwakken a k-d-rren lxiṛ-ik.  
					</seg>
					<seg id="b.LUK.14.13" type="verse">
						Lameɛna m'ara txedmeḍ tameɣṛa, ɛṛeḍ-ed igellilen, ineɛyuba, iquḍaren d yiderɣalen. 
					</seg>
					<seg id="b.LUK.14.14" type="verse">
						Ili-k di lfeṛḥ imi ur zmiren ara a k-d-rren lxiṛ-ik, axaṭer lxiṛ-ik a k-id-yuɣal asm'ara d-ḥyun wid yellan d iḥeqqiyen ɣer Ṛebbi.  
					</seg>
					<seg id="b.LUK.14.15" type="verse">
						Mi gesla i imeslayen-agi, yiwen seg inebgawen inṭeq-ed yenna i Sidna Ɛisa : Amasseɛd n win ara yeččen tiremt di tgelda n yigenwan!  
					</seg>
					<seg id="b.LUK.14.16" type="verse">
						Sidna Ɛisa yerra-yas : Yiwen wergaz ixdem imensi, iɛreḍ-ed aṭas lɣaci. 
					</seg>
					<seg id="b.LUK.14.17" type="verse">
						Lweqt n imensi, iceggeɛ aqeddac-is iwakken ad yini i inebgawen : aset-ed ! Kullec iwjed ! 
					</seg>
					<seg id="b.LUK.14.18" type="verse">
						Akken ma llan ufan-d sebba. Amezwaru yenna-yas : « aql-i uɣeɣ iger, ilaq ad ṛuḥeɣ a t-id-ẓreɣ , di leɛnaya-k semmeḥ-iyi ». 
					</seg>
					<seg id="b.LUK.14.19" type="verse">
						Wayeḍ yenna-yas : « aql-i uɣeɣ-d xemsa n tyugiwin n yezgaren bɣiɣ ad ṛuḥeɣ a tent-ɛerḍeɣ, di leɛnaya-k semmeḥ iyi ». 
					</seg>
					<seg id="b.LUK.14.20" type="verse">
						Wayeḍ daɣen yenna-yas : « tura kan i zewǧeɣ, ulamek ara d aseɣ ».  
					</seg>
					<seg id="b.LUK.14.21" type="verse">
						Mi d-yuɣal uqeddac ɣer umɛellem-is, yeḥka-yas ayen akk i s-d-nnan. Bab n wexxam yerfa, yenna i uqeddac-is : « azzel, ṛuḥ ɣer yiberdan d yizenqan n temdint, tɛeṛḍeḍ-ed iẓawaliyen, ineɛyuba, iderɣalen d iquḍaren ». 
					</seg>
					<seg id="b.LUK.14.22" type="verse">
						Mi d-yuɣal uqeddac-nni yenna-yas : a Sidi, ayen i yi-d-tenniḍ xedmeɣ-t yerna mazal llan imukan. 
					</seg>
					<seg id="b.LUK.14.23" type="verse">
						Amɛellem yenna i uqeddac is : « effeɣ ɣer iberdan n tudrin d lexlawi ; wid akk ara tafeḍ, ḥṛeṣ-iten a d asen iwakken ad iččaṛ wexxam-iw. »  
					</seg>
					<seg id="b.LUK.14.24" type="verse">
						Atan nniɣ-awen : ula d yiwen seg wid-nni yețwaɛerḍen d imezwura ur iɛerreḍ imensi-inu.  
					</seg>
					<seg id="b.LUK.14.25" type="verse">
						Aṭas n lɣaci i geddan d Sidna Ɛisa. Yezzi ɣuṛ-sen yenna-yasen :  
					</seg>
					<seg id="b.LUK.14.26" type="verse">
						Kra n win ara d-yasen ɣuṛ-i, ma iḥemmel baba-s d yemma-s neɣ tameṭṭut-is d warraw-is neɣ ayetma-s d yessetma-s neɣ iḥemmel iman-is akteṛ-iw, ur izmir ara ad yili d anelmad-iw.  
					</seg>
					<seg id="b.LUK.14.27" type="verse">
						Kra n win ur neqbil ara ad yeɛteb ɣef ddemma n yisem-iw yerna ur iyi-d-itbiɛ ara, ur izmir ara ad yili d anelmad-iw.  
					</seg>
					<seg id="b.LUK.14.28" type="verse">
						Anwa deg-wen ma yebɣa ad ibnu lbeṛǧ, ur yețɣimi ara ad ixdem uqbel leḥsab-is, iwakken ad iẓer ma yezmer a t-ifak ? 
					</seg>
					<seg id="b.LUK.14.29" type="verse">
						Axaṭer ma yebda lsas yeǧǧa-t akken, kra n wid ara t-iẓren ad stehzin fell-as ad inin : 
					</seg>
					<seg id="b.LUK.14.30" type="verse">
						argaz-agi yebda lsas ur izmir ad ikemmel lebni.  
					</seg>
					<seg id="b.LUK.14.31" type="verse">
						Neɣ anwa agellid ara yekkren ad innaɣ d ugellid nniḍen, ur ixeddem ara uqbel leḥsab iwakken ad iẓer ma yezmer ad iqabel s ɛecṛa alaf iɛsekṛiwen win i d-iteddun ɣuṛ-es s ɛecrin alef iɛsekriwen ?  
					</seg>
					<seg id="b.LUK.14.32" type="verse">
						Ma iwala ur s-izmir ara, ad iceggeɛ ɣuṛ-es uqbel a d-yaweḍ, iwakken ad ifru yid-es tamsalt s lehna.  
					</seg>
					<seg id="b.LUK.14.33" type="verse">
						S wakka, yiwen ur yezmir ad yili d anelmad-iw m'ur yeqbil ara ad yeǧǧ ayen akk yesɛa.  
					</seg>
					<seg id="b.LUK.14.34" type="verse">
						Lmelḥ d ayen yelhan, lameɛna ma tṛuḥ-as lbenna-s amek ara s-ț-id-nerr ?  
					</seg>
					<seg id="b.LUK.14.35" type="verse">
						Ur yelhi i wakal, ur yelhi i leɣbaṛ, ilaq kan a t-nḍeggeṛ ɣer beṛṛa. Win yesɛan imeẓẓuɣen isellen, isel-ed !..  
					</seg>
				</div>
				<div id="b.LUK.15" type="chapter">
					<seg id="b.LUK.15.1" type="verse">
						Imekkasen n tebzert akk-d yir imdanen țțasen-d ɣer Sidna Ɛisa iwakken a s-slen.  
					</seg>
					<seg id="b.LUK.15.2" type="verse">
						Ifariziyen d lɛulama n ccariɛa iɣaḍ-iten lḥal qqaṛen wway garasen : « argaz-agi yesṭerḥib s imednuben yerna yețɣimi yid-sen ɣer lmakla ».  
					</seg>
					<seg id="b.LUK.15.3" type="verse">
						Dɣa Sidna Ɛisa yewwi-yasen-d lemtel-agi :  
					</seg>
					<seg id="b.LUK.15.4" type="verse">
						Anwa deg-wen ma yesɛa meyya wulli tṛuḥ-as yiwet deg-sent, ur yețțaǧa ara di lexla țesɛa uțesɛin nniḍen akken ad iṛuḥ a d-inadi ɣef tin i s-iɛeṛqen alamma yufa-ț ?  
					</seg>
					<seg id="b.LUK.15.5" type="verse">
						M'ara ț-yaf, a ț-id-ibibb ɣef tuyat-is s lfeṛḥ.  
					</seg>
					<seg id="b.LUK.15.6" type="verse">
						M'ara d-yaweḍ ɣer wexxam, ad issiwel i imdukkal-is d lǧiran-is, a sen-yini : feṛḥet yid-i, atan ufiɣ tixsi-nni i yi-iɛeṛqen.  
					</seg>
					<seg id="b.LUK.15.7" type="verse">
						S wakka nniɣ-awen : ad yili lfeṛḥ d ameqqran deg igenni ɣef yiwen umednub i d-yuɣalen ɣer webrid wala ɣef țesɛa uțesɛin nniḍen ur neɛṛiq ara.  
					</seg>
					<seg id="b.LUK.15.8" type="verse">
						Neɣ anta tameṭṭut ma tesɛa ɛecṛa n twiztin tṛuḥ-as yiwet, ur tceɛɛel ara taftilt, ur tberrez ara axxam akken aț-țqelleb fell-as alamma tufa-ț ?  
					</seg>
					<seg id="b.LUK.15.9" type="verse">
						Mi ț-tufa aț-țessiwel i tmeddukal-is ț-țǧiratin-is a sent-tini : ufiɣ tawizeț-nni i yi-ṛuḥen ! Feṛḥemt yid-i !  
					</seg>
					<seg id="b.LUK.15.10" type="verse">
						S wakka a wen-d-iniɣ : yețțili lfeṛḥ d ameqqran ɣer lmalayekkat ɣef yiwen umednub i d-yuɣalen ɣer webrid.  
					</seg>
					<seg id="b.LUK.15.11" type="verse">
						Yenna-yasen daɣen : Yiwen wergaz yesɛa sin warrac. 
					</seg>
					<seg id="b.LUK.15.12" type="verse">
						Ameẓyan deg-sen yenna i baba-s : a baba, efk-iyi-d amur i yi-d-iṣaḥen deg wayla-k. Dɣa baba-s yefka-yas amur-is.  
					</seg>
					<seg id="b.LUK.15.13" type="verse">
						Mi Ɛeddan kra n wussan, ikker ameẓyan-nni ijmeɛ-ed akk amur-is, izzenz-it, ibeddel tamurt, iṛuḥ ɣer yiwet n tmurt ibeɛden. Dinna yewwi-t zzhu, yesṛuḥ ayen akk yesɛa. 
					</seg>
					<seg id="b.LUK.15.14" type="verse">
						Mi i gṣeṛṛef akk idrimen is, yeɣli-d laẓ d ameqqran di tmurt nni, ula d nețța yuɣal yelluẓ. 
					</seg>
					<seg id="b.LUK.15.15" type="verse">
						Yufa lxedma ɣer yiwen umezdaɣ n tmurt nni, iceggeɛ-it ad yeks taqeḍɛit n yilfan.  
					</seg>
					<seg id="b.LUK.15.16" type="verse">
						Acḥal imenna ad yečč ulamma d axeṛṛub-nni i tețțen yilfan-nni, meɛna yiwen ur as-d-yefki.  
					</seg>
					<seg id="b.LUK.15.17" type="verse">
						Ihi yebda yețxemmim deg iman-is yenna : « acḥal n ixeddamen yellan ɣer baba ṛwan aɣṛum, nekk yenɣa-yi laẓ dagi.  
					</seg>
					<seg id="b.LUK.15.18" type="verse">
						Ad kkreɣ kan ad uɣaleɣ ɣer baba, a s-iniɣ : a baba ɛuṣaɣ Ṛebbi erniɣ-k keččini ; 
					</seg>
					<seg id="b.LUK.15.19" type="verse">
						ur uklaleɣ ara ad iliɣ d mmi-k, ḥseb-iyi am yiwen seg ixeddamen-ik »  
					</seg>
					<seg id="b.LUK.15.20" type="verse">
						Ikker iṛuḥ ɣer baba-s. Akken qṛib ad yaweḍ ɣer wexxam, baba-s iɛqel-it-id si lebɛid, iɣaḍ-it, yuzzel-ed ɣuṛ-es. Yeṭṭef-it ger iɣallen-is isellem fell-as.  
					</seg>
					<seg id="b.LUK.15.21" type="verse">
						Mmi-s yenna-yas : « a baba, ɛuṣaɣ Ṛebbi rniɣ-k keččini, ur uklaleɣ ara a yi-tḥesbeḍ d mmi-k ». 
					</seg>
					<seg id="b.LUK.15.22" type="verse">
						Lameɛna baba-s ikker yenna i iqeddacen-is : « ɣiwlet awit-ed abeṛnus-nni n leḥrir selset-as-t, qnet-as taxatemt i uḍaḍ-is ternum-as isebbaḍen i iḍaṛṛen-is.  
					</seg>
					<seg id="b.LUK.15.23" type="verse">
						Awit-ed agenduz-nni yeṭṭuqten tezlum-t a t-nečč, a nexdem tameɣṛa ; 
					</seg>
					<seg id="b.LUK.15.24" type="verse">
						axaṭer mmi-nni i ḥesbeɣ yemmut yuɣal-ed idder, yella yeɛṛeq tura iban-ed ». Dɣa bdan tameɣṛa.  
					</seg>
					<seg id="b.LUK.15.25" type="verse">
						Mmi-s amenzu yella di lexla. Mi d-yuɣal, akken qṛib a d-yaweḍ ɣer wexxam, yesla i ccna d ccḍeḥ.  
					</seg>
					<seg id="b.LUK.15.26" type="verse">
						Yessawel i yiwen seg iqeddacen, isteqsa-t ɣef wayen yedṛan. 
					</seg>
					<seg id="b.LUK.15.27" type="verse">
						Aqeddac nni yenna-yas : « d gma-k i d-yuɣalen, baba-k ifṛeḥ aṭas imi i d-yuɣal di lehna, yezla-yas agenduz-nni yeṭṭuqten.  
					</seg>
					<seg id="b.LUK.15.28" type="verse">
						Mi gesla i yimeslayen-nni, yerfa yugi ad ikcem ɣer wexxam. Baba-s yeffeɣ a t-iḥellel iwakken ad ikcem, 
					</seg>
					<seg id="b.LUK.15.29" type="verse">
						lameɛna nețța yenna-yas : « acḥal iseggasen nekk qeddceɣ fell-ak, ula d yiwen webrid ur ɛuṣaɣ awal-ik, leɛmeṛ ur iyi-tefkiḍ ula d yiwen yiɣid a t-zluɣ iwakken ad feṛḥeɣ d imdukkal-iw. 
					</seg>
					<seg id="b.LUK.15.30" type="verse">
						ma d mmi-k-agi i gesṛuḥen ayen akk yesɛa ɣef yir tilawin, i nețța tezliḍ agenduz-nni yeṭṭuqten ! »  
					</seg>
					<seg id="b.LUK.15.31" type="verse">
						Ikker baba-s yenna-yas : A mmi, kečč kull ass tețțiliḍ yid-i, ayen akk sɛiɣ d ayla-k.  
					</seg>
					<seg id="b.LUK.15.32" type="verse">
						Lameɛna ilaq-aɣ a nefṛeḥ axaṭer gma-k i ḥesbeɣ yemmut atan yuɣal-ed idder, yella ijaḥ, tura iban-ed.  
					</seg>
				</div>
				<div id="b.LUK.16" type="chapter">
					<seg id="b.LUK.16.1" type="verse">
						Sidna Ɛisa yenna daɣen i inelmaden-is : -- Yiwen wergaz d ameṛkanti yesɛa lewkil ; lewkil-agi ccetkan fell-as ɣer umɛellem-is nnan-as : « lewkil-ik ițḍeggiɛ ayla-k ».  
					</seg>
					<seg id="b.LUK.16.2" type="verse">
						Amɛellem-is issawel-as yenna yas : « d acu-ten imeslayen-agi i sliɣ fell-ak ? Efk-iyi-d leḥsab ɣef wayen akk i d-teskecmeḍ d wayen i tessufɣeḍ, axaṭer sya d asawen ur tețțiliḍ ara d lewkil-iw ». 
					</seg>
					<seg id="b.LUK.16.3" type="verse">
						Lewkil-agi ixemmem deg iman-is yenna : d acu ara xedmeɣ imi amɛellem-iw ad iyi ikkes amkan-iw ? Ad xedmeɣ akal... Ur zmireɣ ara ! Ad țreɣ.... ssetḥaɣ ! 
					</seg>
					<seg id="b.LUK.16.4" type="verse">
						?riɣ d acu ara xedmeɣ, iwakken m'ara yi-istixxeṛ umɛellem-iw, ad afeɣ wid ara yi-iɛiwnen !  
					</seg>
					<seg id="b.LUK.16.5" type="verse">
						Yessawel-asen yiwen yiwen i wid akk yesɛan ṭṭlaba ɣer umɛellem-is. Yenna i umezwaru : « Acḥal i k-ițalas umɛellem-iw ? »  
					</seg>
					<seg id="b.LUK.16.6" type="verse">
						Argaz-nni yerra-yas-d : « Meyya yecbuyla n zzit uzemmur. » Yenna-yas : « sellek awi-d leḥsab ik, qqim taruḍ xemsin ».  
					</seg>
					<seg id="b.LUK.16.7" type="verse">
						Yenna daɣen i wayeḍ : « i keččini, acḥal i k-ițalas ? » Yenna-yas-d : « meyya tcekkaṛin n yirden. » Yenna-yas : « awi-d leḥsab-ik, qqim taruḍ tmanyin».  
					</seg>
					<seg id="b.LUK.16.8" type="verse">
						Amɛellem n lewkil-nni axeddaɛ icekkeṛ-it ɣef tiḥeṛci-ines axaṭer arraw n ddunit-agi ḥeṛcen di lecɣal wway gar-asen akteṛ n warraw n tafat.  
					</seg>
					<seg id="b.LUK.16.9" type="verse">
						Ma d nekk atan a wen-d iniɣ: sxedmet adrim n ddunit-agi iwakken aț-țesɛum imdukkal, s wakka asm'ara yefnu cci n ddunit, aț-țețțuqeblem di tmezduɣin n dayem.  
					</seg>
					<seg id="b.LUK.16.10" type="verse">
						Ma nesɛa laman deg yiwen ɣef tɣawsiwin timecṭuḥin, a nețkel fell-as ula ɣef tmeqqranin ; win yellan d axeddaɛ di tɣawsiwin timecṭuḥin, ad yili d axeddaɛ ula di tmeqqranin.  
					</seg>
					<seg id="b.LUK.16.11" type="verse">
						Ma yella tețḍeggiɛem leṛẓaq n ddunit-agi, anwa ara kkun-iwekklen ɣef leṛẓaq n tideț ?  
					</seg>
					<seg id="b.LUK.16.12" type="verse">
						Ma yella ulac daɣen laman deg-wen ɣef wayen i wen-iwekkel walebɛaḍ, amek ara wen-d-yefk Sidi Ṛebbi ayen i wen-ihegga i kunwi ?  
					</seg>
					<seg id="b.LUK.16.13" type="verse">
						Ulac aqeddac ara iqedcen ɣef sin yemɛellmen : ma iḥemmel yiwen ad ikṛeh wayeḍ neɣ ma yeṭṭef deg yiwen ur yețțak ara lqima i wayeḍ. Ur tezmirem ara aț-țqedcem ɣef Ṛebbi ma yella tettabaɛem leṛẓaq n ddunit agi.  
					</seg>
					<seg id="b.LUK.16.14" type="verse">
						Ifariziyen i gesmeḥsisen i wayen i d-iqqaṛ Sidna Ɛisa, stehzayen fell-as axaṭer nutni ḥemmlen idrimen ; 
					</seg>
					<seg id="b.LUK.16.15" type="verse">
						ma d nețța yenna-yasen : Tesbegginem-d iman-nwen d iḥeqqiyen zdat medden, meɛna Sidi Ṛebbi yessen ulawen-nwen ; ayen yesɛan ccan ɣer yemdanen di ddunit-agi, d ayen yețwakeṛhen ɣer Sidi Ṛebbi.  
					</seg>
					<seg id="b.LUK.16.16" type="verse">
						Uqbel lweqt n Yeḥya aɣeṭṭas, kullec iteddu s ccariɛa n Musa d wayen i d-xebbṛen lenbiya. Tura, lexbaṛ n lxiṛ yeɛnan tgelda n Ṛebbi ițțubecceṛ ; mkul yiwen yekkat amek ara ț-ikcem s ddreɛ. 
					</seg>
					<seg id="b.LUK.16.17" type="verse">
						Yeshel i igenni d lqaɛa ad fnun, ma d ccariɛa n Sidi Ṛebbi ur ițțanqas seg-s ula d yiwen n usekkil. 
					</seg>
					<seg id="b.LUK.16.18" type="verse">
						Kra n win ara yebrun i tmeṭṭut-is iɛawed zzwaǧ, yezna ; kra n win ara yaɣen tameṭṭut yennebran, yezna daɣen.  
					</seg>
					<seg id="b.LUK.16.19" type="verse">
						Yiwen wergaz d ameṛkanti, ițlusu anagar llebsa ifazen n leḥrir aṛqaq ; mkul ass ixeddem tameɣṛa, ițɛici di zzhu d lfeṛḥ.  
					</seg>
					<seg id="b.LUK.16.20" type="verse">
						Yiwen igellil isem-is Laɛẓar, iččuṛ d ideddiyen, ițɣimi ɣer tewwurt n umeṛkanti-nni, 
					</seg>
					<seg id="b.LUK.16.21" type="verse">
						iṭṭamaɛ deg-s ad yečč ɣas d ayen i gɣellin ɣer lqaɛa ; ula d iqjan țțasen-d ad mecḥen ideddiyen-is.  
					</seg>
					<seg id="b.LUK.16.22" type="verse">
						Asmi yemmut uẓawali-nni, ddment-eț lmalayekkat wwint-eț ɣer igenni ɣer wanda yella Ibṛahim. Ameṛkanti-nni yemmut ula d nețța, meḍlen-t. 
					</seg>
					<seg id="b.LUK.16.23" type="verse">
						Di laxeṛt yenɛețțab aṭas, yerfed allen-is, iwala mebɛid Ibṛahim akk-d Laɛẓar ɣer tama-s.  
					</seg>
					<seg id="b.LUK.16.24" type="verse">
						Iɛeggeḍ yenna-yas : « A baba Ibṛahim, ḥunn fell-i ceggeɛ-ed Laɛẓar ad iger ulamma d ixef n uḍad-is deg waman ad issismeḍ iles-iw, aql-i nneɛtabeɣ aṭas deg uḥǧaǧu-yagi n tmes. »  
					</seg>
					<seg id="b.LUK.16.25" type="verse">
						Ibṛahim yerra-yas : A mmi, mmekti-d belli tewwiḍ amur-ik di ddunit ; ma d Laɛẓar yeṛwa lehmum. Tura nețța yețțuṣebbeṛ yufa dagi lfeṛḥ, kečč iṣaḥ-ik-id lqeṛḥ. 
					</seg>
					<seg id="b.LUK.16.26" type="verse">
						Yerna yella gar-aneɣ yiwen yeɣzeṛ annect ila-t, wid yebɣan ad zegren sya ɣuṛ-wen, ur zmiren ara ; kunwi daɣen ur tezmirem ara a d-zegrem ɣuṛ-nneɣ.  
					</seg>
					<seg id="b.LUK.16.27" type="verse">
						Ameṛkanti-nni yenna-yas : Ihi a baba Ibṛahim di leɛnaya-k ceggeɛ Laɛẓar ɣer wexxam n baba ; 
					</seg>
					<seg id="b.LUK.16.28" type="verse">
						ad iɛeggen i xemsa-nni wayetma, iwakken ur d-țțasen ara ula d nutni ɣer wemkan-agi n leɛtab.  
					</seg>
					<seg id="b.LUK.16.29" type="verse">
						Ibṛahim yerra-yas : Atmaten-ik ɣuṛ-sen ccariɛa n Musa d lenbiya, a ten-tebɛen !  
					</seg>
					<seg id="b.LUK.16.30" type="verse">
						Ameṛkanti-nni yenna-yas-d : A baba Ibṛahim, ur țḥessisen ara i ccariɛa d lenbiya lameɛna ma yuɣal ɣuṛ-sen yiwen syagi, ad beddlen tikli.  
					</seg>
					<seg id="b.LUK.16.31" type="verse">
						Ibṛahim yerra-yas : M'ur semḥessen ara i ccariɛa n Musa d lenbiya, atan ɣas ma yuɣal yiwen si lmegtin ur as-smeḥsisen ara.  
					</seg>
				</div>
				<div id="b.LUK.17" type="chapter">
					<seg id="b.LUK.17.1" type="verse">
						Sidna Ɛisa yenna i inelmaden is imeslayen-agi : -- D lmuḥal ur d-țilint ara sebbat ara yesseɣlin imdanen di ddnub. A nnger n win ara yilin d sebba n uɣelluy ; 
					</seg>
					<seg id="b.LUK.17.2" type="verse">
						axiṛ a s-ɛelqen aɣaṛef n tsirt ɣer temgeṛṭ-is, a t-ḍeggṛen ɣer lebḥeṛ wala ad yesseɣli di ddnub yiwen seg imecṭuḥen-agi.  
					</seg>
					<seg id="b.LUK.17.3" type="verse">
						?adret ɣef yiman-nwen ! Ma yeḍlem gma-k ssefhem-it, ma yendem deg wayen ixdem semmeḥ as. 
					</seg>
					<seg id="b.LUK.17.4" type="verse">
						?as ma yeḍlem-ik sebɛa iberdan deg wass, ma yusa-d ɣuṛ-ek sebɛa tikkal a k-d-yini : « aql-i ndemmeɣ deg wayen xedmeɣ », ilaq a s tsemmḥeḍ.  
					</seg>
					<seg id="b.LUK.17.5" type="verse">
						Ṛṛusul n Sidna Ɛisa nnan-as : A Sidi ssemɣeṛ liman-nneɣ !  
					</seg>
					<seg id="b.LUK.17.6" type="verse">
						Sidna Ɛisa yerra-yasen : Lemmer tesɛam liman ulamma annect n uɛeqqa n yired, aț-țizmirem aț-ținim i ttejṛa-yagi n țut qleɛ sya tṛuḥeḍ aț-țeẓẓuḍ iman-im di lebḥeṛ, a wen-taɣ awal.  
					</seg>
					<seg id="b.LUK.17.7" type="verse">
						Anwa deg-wen ara yesɛun axeddam ikerrzen neɣ ikessen lmal, ara s-yinin m'ara d-yuɣal si lexla : « lɛeslama-inek, qqim aț-țesteɛfuḍ, tura a k-d-awiɣ aț-țeččeḍ ». 
					</seg>
					<seg id="b.LUK.17.8" type="verse">
						Mačči akka ara s-yini, meɛna a s-yini : « ɣiwel beddel lqecc-ik tawiḍ-iyi-d ad ččeɣ ad sweɣ, mi ččiɣ ṛwiɣ, imiren aț-țeččeḍ aț-țesweḍ ula d keččini. »  
					</seg>
					<seg id="b.LUK.17.9" type="verse">
						Eɛni ad icekkeṛ axeddam-is imi gexdem ayen i s-yumeṛ ? 
					</seg>
					<seg id="b.LUK.17.10" type="verse">
						Kunwi daɣen m'ara txedmem ayen i wen-d yețwamṛen, init : d iqeddacen kan i nella, nexdem ayen ilaqen a t-nexdem.  
					</seg>
					<seg id="b.LUK.17.11" type="verse">
						Deg webrid-is ɣer temdint n Lquds, Sidna Ɛisa iɛedda ger tmurt n Samarya akk ț-țmurt n Jlili. 
					</seg>
					<seg id="b.LUK.17.12" type="verse">
						Mi gekcem ɣer yiwet n taddart, mmugren t-id ɛecṛa imuḍan ihelken lbeṛs, bedden mebɛid 
					</seg>
					<seg id="b.LUK.17.13" type="verse">
						ɛeggḍen nnan-as : A Sidna Ɛisa ! A Sidi ḥunn fell-aɣ !  
					</seg>
					<seg id="b.LUK.17.14" type="verse">
						Mi ten-iwala, Sidna Ɛisa yenna yasen : Ṛuḥet a kkun-walin lmuqedmin, a d-cehden belli teḥlam. Deg webrid-nsen mi ṛuḥen, akken walan iman-nsen ḥlan ṣfan, 
					</seg>
					<seg id="b.LUK.17.15" type="verse">
						yiwen deg-sen yuɣal-ed seg webrid-nni yețḥemmid Ṛebbi s kra yellan di taɣect-is. 
					</seg>
					<seg id="b.LUK.17.16" type="verse">
						Yusa-d yeɣli ɣer iḍaṛṛen n Sidna Ɛisa, iseǧǧed zdat-es, icekkeṛ-it, yerna argaz-agi d aṣamari i gella. 
					</seg>
					<seg id="b.LUK.17.17" type="verse">
						Sidna Ɛisa yenna i lɣaci : Eɛni ur ḥlin ara di ɛecṛa yid-sen ? I țesɛa nniḍen anda llan ? 
					</seg>
					<seg id="b.LUK.17.18" type="verse">
						Anagar abeṛṛani-agi i d-yuɣalen ad yeḥmed Ṛebbi !  
					</seg>
					<seg id="b.LUK.17.19" type="verse">
						Dɣa yenna i usamari-nni : Kker fell-ak uɣal ɣer wexxam ik, imi tumneḍ yis-i, tețțusellkeḍ.  
					</seg>
					<seg id="b.LUK.17.20" type="verse">
						Ifariziyen steqsan Sidna Ɛisa melmi ara d-tas lḥekma n tgeldit n Sidi Ṛebbi. Sidna Ɛisa yerra-yasen : Lḥekma n Sidi Ṛebbi mačči d ayen țwalint wallen. 
					</seg>
					<seg id="b.LUK.17.21" type="verse">
						Ur nezmir ara a d-nini : ațan dagi neɣ ațan dihin, axaṭer lḥekma n Sidi Ṛebbi ațan gar-wen.  
					</seg>
					<seg id="b.LUK.17.22" type="verse">
						Sidna Ɛisa yenna i inelmaden-is : A d-yas lweqt i deg ara tmennim aț-țeẓrem Mmi-s n bunadem ulamma d yiwen wass lameɛna ur kkun-id-ițṣaḥ ara. 
					</seg>
					<seg id="b.LUK.17.23" type="verse">
						Imiren ma nnan-awen-d : atah dagi neɣ atan dihin ur țṛuḥut ara, ur țțazzalet ara, 
					</seg>
					<seg id="b.LUK.17.24" type="verse">
						axaṭer am lebṛaq m'ara yewwet seg yixef n igenni ɣer wayeḍ, akken ara yili Mmi-s n bunadem ass n tuɣalin-is. 
					</seg>
					<seg id="b.LUK.17.25" type="verse">
						Tazwara ilaq ad yeɛteb aṭas, yerna lǧil-agi ur t-iqebbel ara.  
					</seg>
					<seg id="b.LUK.17.26" type="verse">
						D ayen yedṛan di zzman n Nuḥ ara yedṛun deg ussan n tuɣalin n Mmi-s n bunadem.  
					</seg>
					<seg id="b.LUK.17.27" type="verse">
						Imdanen llan tețțen, țessen, țemyezwaǧen, zeggjen i dderya-nsen, armi d asmi yekcem Nuḥ ɣer lbabuṛ ; yewwet-ed uḥemmal, neflen-d waman ɣef ddunit, imdanen meṛṛa mmuten.  
					</seg>
					<seg id="b.LUK.17.28" type="verse">
						D ayen yedṛan di zzman n Luṭ ara yedṛun daɣen : imdanen tețțen tessen, țțaɣen znuzun, țeẓẓun, bennun ; 
					</seg>
					<seg id="b.LUK.17.29" type="verse">
						asmi d-yeffeɣ Luṭ si temdint n ?udum, teɣli-d seg igenni tmes d ukebri i ten-isnegren akk. 
					</seg>
					<seg id="b.LUK.17.30" type="verse">
						Akken ara d-tedṛu asm'ara d-iban Mmi-s n bunadem.  
					</seg>
					<seg id="b.LUK.17.31" type="verse">
						Ass-nni win ara yilin sufella n wexxam ur ilaq ara ad yekcem a d-iddem lqecc-is ; win i d-yufa lḥal di lexla ur ilaq ara ad yuɣal ɣer deffir ; 
					</seg>
					<seg id="b.LUK.17.32" type="verse">
						mmektit-ed tameṭṭut n Luṭ.  
					</seg>
					<seg id="b.LUK.17.33" type="verse">
						Win ara yebɣun ad isellek tudert-is ad a s-tṛuḥ, win iwumi ara tṛuḥ ɣef ddemma n yisem-iw a ț-isellek.  
					</seg>
					<seg id="b.LUK.17.34" type="verse">
						Qqaṛeɣ-awen : deg iḍ-nni, ger sin ara yilin deg yiwen wusu, yiwen ad ițwarfed wayeḍ a d-yeqqim.  
					</seg>
					<seg id="b.LUK.17.35" type="verse">
						Ger snat n tilawin yeẓẓaden, yiwet aț-țețwarfed tayeḍ a d-teqqim. 
					</seg>
					<seg id="b.LUK.17.36" type="verse">
						Ger sin yergazen ara yilin di lexla, yiwen ad ițwarfed wayeḍ a d-yeqqim. 
					</seg>
					<seg id="b.LUK.17.37" type="verse">
						Inelmaden-is steqsan-t nnan-as : Anda ara yedṛu wayagi a Sidi ? Yenna-yasen : Anda yella umurḍus, dinna ara a d-nejmaɛen igudar.  
					</seg>
				</div>
				<div id="b.LUK.18" type="chapter">
					<seg id="b.LUK.18.1" type="verse">
						Sidna Ɛisa yewwi-yasen-d lemtel-agi iwakken ad deɛɛun daymen ɣer Sidi Ṛebbi ur feččlen ara. 
					</seg>
					<seg id="b.LUK.18.2" type="verse">
						Yenna-yasen : Deg yiwet n temdint yella yiwen lqaḍi, ur ițțagad Ṛebbi ur yețqadaṛ imdanen. 
					</seg>
					<seg id="b.LUK.18.3" type="verse">
						Di temdint-nni tella daɣen yiwet n taǧǧalt tețṛuḥu ɣuṛ-es, teqqaṛ-as : « eḥkem s lḥeqq gar-i d wexṣim-iw. »  
					</seg>
					<seg id="b.LUK.18.4" type="verse">
						Aṭas i geqqim yegguma a s-yefk lḥeqq, meɛna ixemmem deg yiman-is yenna : « taǧǧalt-agi eɛyiɣ deg-es ! ?as ur țțaggadeɣ Ṛebbi ur ḥsibeɣ yiwen 
					</seg>
					<seg id="b.LUK.18.5" type="verse">
						a s-fkeɣ lḥeqq akken ur d-tețțuɣal ara a yi-teṛṛeẓ aqeṛṛuy-iw. »  
					</seg>
					<seg id="b.LUK.18.6" type="verse">
						Dɣa Sidna Ɛisa yenna : Twalam ayen i d-yenna lqaḍi agi amesbaṭli ! 
					</seg>
					<seg id="b.LUK.18.7" type="verse">
						Amek Sidi Ṛebbi ur d-yețțak ara lḥeqq i wid i gextaṛ, i gețɛeggiḍen ɣuṛ-es am yiḍ am ass ? A wen-d-iniɣ : ur yețɛeṭṭil ara iwakken a ten-iɛiwen, a sen-yefk lḥeqq.  
					</seg>
					<seg id="b.LUK.18.8" type="verse">
						Meɛna Mmi-s n bunadem asm'ara d-yas, wissen ma d-yaf liman di ddunit ?  
					</seg>
					<seg id="b.LUK.18.9" type="verse">
						Yenna-d daɣen lemtel-agi ɣef kra n yemdanen iḥesben iman-nsen d iḥeqqiyen ɣer Ṛebbi, iḥeqqṛen wiyaḍ :  
					</seg>
					<seg id="b.LUK.18.10" type="verse">
						Sin yergazen ulin ɣer lǧameɛ ad ẓallen ; yiwen (d ccix n lǧameɛ) n ukabar n ifariziyen, wayeḍ d amekkas (ixeddmen ɣer iṛumaniyen istɛemṛen tamurt).  
					</seg>
					<seg id="b.LUK.18.11" type="verse">
						Afarizi ibedd yețẓalla yeqqaṛ deg iman-is : a k-ḥemdeɣ a k-cekkṛeɣ a Sidi Ṛebbi imi ur lliɣ ara am wid yellan d imcumen, d ixeddaɛen, yețɛicin di zzna ; a k-cekkṛeɣ daɣen imi ur lliɣ ara am umekkas-agi.  
					</seg>
					<seg id="b.LUK.18.12" type="verse">
						?țuẓumeɣ sin wussan di dduṛt, țțakeɣ leɛcuṛ seg wayen sɛiɣ.  
					</seg>
					<seg id="b.LUK.18.13" type="verse">
						Amekkas-nni ibedd mebɛid, issetḥa ad yerfed ula d allen-is ɣer igenni, yekkat deg idmaren-is yeqqaṛ : « a Sidi Ṛebbi, ḥunn fell-i nekk yellan d amednub ! »  
					</seg>
					<seg id="b.LUK.18.14" type="verse">
						A wen-d-iniɣ : amekkas-nni yuɣal ɣer wexxam-is di lehna, yețwaqbel ɣer Sidi Ṛebbi, ma d afarizi-nni ur yețwaqbel ara. Kra n win yessimɣuṛen iman-is a t-id-isres Sidi Ṛebbi ; ma d win yessimẓiyen iman-is a t-issaɛli.  
					</seg>
					<seg id="b.LUK.18.15" type="verse">
						Lɣaci țțawin-as-ed ula d llufanat iwakken ad issers afus-is fell-asen a ten-ibarek. Inelmaden-is mi walan ayagi, țnaɣen-ten. 
					</seg>
					<seg id="b.LUK.18.16" type="verse">
						Sidna Ɛisa issawel asen-d yenna : Anfet-asen i warrac imeẓyanen a d-asen ɣuṛ-i ur ten-țțarrat ara, axaṭer tagelda n Ṛebbi tețwahegga i wid yellan am nutni. 
					</seg>
					<seg id="b.LUK.18.17" type="verse">
						A wen-iniɣ tideț : kra n win ur neqbil ara tageldit n Sidi Ṛebbi am weqcic ameẓyan, ur ț-ikeččem ara.  
					</seg>
					<seg id="b.LUK.18.18" type="verse">
						Yiwen umeṛkanti isteqsa Sidna Ɛisa yenna-yas : Ay argaz n lɛali, d acu i yi ilaqen a t-xedmeɣ iwakken ad sɛuɣ tudert n dayem ?  
					</seg>
					<seg id="b.LUK.18.19" type="verse">
						Sidna Ɛisa yenna-yas : Acuɣeṛ i yi-d-tenniḍ « ay argaz lɛali » ? Ulac win yellan d lɛali-t anagar Sidi Ṛebbi ! 
					</seg>
					<seg id="b.LUK.18.20" type="verse">
						Tessneḍ ayen i d-tenna ccariɛa n Musa :  ur xeddem ara zzna, ur neqq ara, ur țțaker ara, ur țcehhid ara s ẓẓur, qadeṛ baba-k d yemma-k.   
					</seg>
					<seg id="b.LUK.18.21" type="verse">
						Argaz-nni yenna-yas : Ayagi akk xeddmeɣ-t seg wasmi lliɣ d ameẓyan.  
					</seg>
					<seg id="b.LUK.18.22" type="verse">
						Mi gesla Sidna Ɛisa i imeslayen agi, yenna-yas : Ihi txuṣṣ-ik yiwet lḥaǧa kan : ṛuḥ zzenz ayen akk tesɛiḍ, seddeq-it i yigellilen iwakken aț-țesɛuḍ agerruj deg igenni, tuɣaleḍ-ed aț-țedduḍ yid-i.  
					</seg>
					<seg id="b.LUK.18.23" type="verse">
						Argaz-nni mi gesla i yimeslayen-agi yeɣli-d fell-as leḥzen imi d ameṛkanti i gella. 
					</seg>
					<seg id="b.LUK.18.24" type="verse">
						Mi t-iwala yeḥzen, Sidna Ɛisa yenna : Acḥal i sen-yewɛeṛ i wid yesɛan cci ad kecmen ɣer tgelda n Sidi Ṛebbi ! 
					</seg>
					<seg id="b.LUK.18.25" type="verse">
						Ishel i welɣem ad iɛeddi di tiṭ n tissegnit wala i umeṛkanti ad yekcem ɣer tgelda n Sidi Ṛebbi.  
					</seg>
					<seg id="b.LUK.18.26" type="verse">
						Wid i s-yeslan, nnan-as : Anwa i gzemren ad ițțusellek ?  
					</seg>
					<seg id="b.LUK.18.27" type="verse">
						Sidna Ɛisa yerra-yasen : Ayen yellan d lmuḥal i wemdan yeshel ɣer Sidi Ṛebbi.  
					</seg>
					<seg id="b.LUK.18.28" type="verse">
						Buṭrus yenna-yas : I nukkni yeǧǧan kullec iwakken a neddu yid-ek ?  
					</seg>
					<seg id="b.LUK.18.29" type="verse">
						Sidna Ɛisa yenna-yasen : A wen-iniɣ tideț : kra n win yeǧǧan axxam-is, tameṭṭut-is, ayetma- s, imawlan-is neɣ arraw-is ɣef ddemma n tgeldit n Ṛebbi, 
					</seg>
					<seg id="b.LUK.18.30" type="verse">
						a s-d-ițunefk di ddunit-agi akteṛ n wayen yeǧǧa yerna ɣer zdat, ad yesɛu tudert n dayem. 
					</seg>
					<seg id="b.LUK.18.31" type="verse">
						Sidna Ɛisa ijmeɛ-ed ɣuṛ-es tnac-nni inelmaden-is yenna-yasen : Aql-aɣ a nali ɣer temdint n Lquds, ad idṛu wayen akk i d-uran lenbiya ɣef wayen yeɛnan Mmi-s n bunadem. 
					</seg>
					<seg id="b.LUK.18.32" type="verse">
						Ad ițțusellem ger ifassen n lkeffaṛ, ad ḍsen fell-as, ad kksen fell-as sser, a t-ssusfen. 
					</seg>
					<seg id="b.LUK.18.33" type="verse">
						A t-wwten s ujelkkaḍ ( s ucelliṭ ), a t-enɣen ; ass wis tlata a d-iḥyu si ger lmegtin. 
					</seg>
					<seg id="b.LUK.18.34" type="verse">
						Inelmaden-is ur fhimen acemma deg wayen i sen-d-yenna, lmeɛna n imeslayen-agi tețwaffer fell-asen. Ur ẓrin ara d acu i gebɣa a t-id-yini.  
					</seg>
					<seg id="b.LUK.18.35" type="verse">
						Akken qṛib ad yaweḍ Sidna Ɛisa ɣer temdint n Yiriku, yiwen uderɣal yeqqim rrif n webrid yessutur tin n Ṛebbi.  
					</seg>
					<seg id="b.LUK.18.36" type="verse">
						Mi gesla i lɣaci țɛeddayen, yesteqsa d acu i gedṛan ; 
					</seg>
					<seg id="b.LUK.18.37" type="verse">
						nnan-as belli d Ɛisa Anaṣari i d-iɛeddan. 
					</seg>
					<seg id="b.LUK.18.38" type="verse">
						Dɣa iɛeggeḍ yenna : A Ɛisa, a mmi-s n Sidna Dawed, ḥunn fell-i !  
					</seg>
					<seg id="b.LUK.18.39" type="verse">
						Wid yezwaren țdemmiren-t ɣer deffir qqaṛen-as : Ssusem a k-ihdu Ṛebbi ! Meɛna nețța yețɛeggiḍ akteṛ : A mmi-s n Sidna Dawed, ḥunn fell-i !  
					</seg>
					<seg id="b.LUK.18.40" type="verse">
						Sidna Ɛisa yeḥbes, yefka lameṛ a s-t-id-awin. Mi d-yewweḍ ɣuṛ-es, yenna-yas :  
					</seg>
					<seg id="b.LUK.18.41" type="verse">
						D acu tebɣiḍ a k-t-xedmeɣ ? Yerra-yas-d : A Sidi, bɣiɣ a yi-d-yuɣal yeẓri !  
					</seg>
					<seg id="b.LUK.18.42" type="verse">
						Sidna Ɛisa yenna-yas : Wali ! Imi tumneḍ yis-i atan tețțusellkeḍ. 
					</seg>
					<seg id="b.LUK.18.43" type="verse">
						Imiren kan yuɣal-it-id yeẓri yețwali, yedda d Sidna Ɛisa, iḥemmed Ṛebbi. Mi walan ayagi, lɣaci meṛṛa ḥemden Ṛebbi.  
					</seg>
				</div>
				<div id="b.LUK.19" type="chapter">
					<seg id="b.LUK.19.1" type="verse">
						Sidna Ɛisa iɛedda si temdint n Yiriku. 
					</seg>
					<seg id="b.LUK.19.2" type="verse">
						Yella dinna yiwen umeṛkanti isem-is Zaci, d ameqqran n imekkasen n ddewla. 
					</seg>
					<seg id="b.LUK.19.3" type="verse">
						Yebɣa ad iẓer anwa i d Sidna Ɛisa lameɛna ur yezmir ara a t-iwali imi aṭas lɣaci i gellan, yerna nețța d awezlan. 
					</seg>
					<seg id="b.LUK.19.4" type="verse">
						Yuzzel ɣer zdat, yuli ɣef ttejṛa iwakken a t-iwali m'ara d-iɛeddi syenna. 
					</seg>
					<seg id="b.LUK.19.5" type="verse">
						Mi gewweḍ Sidna Ɛisa ɣer wemkan-nni, yerfed allen-is yenna i Zaci : A Zaci, ɣiwel ers-ed syenna, ɣuṛ-ek ara nseɣ ass-agi.  
					</seg>
					<seg id="b.LUK.19.6" type="verse">
						Zaci yers-ed s lemɣawla ad yesteṛḥeb s Sidna Ɛisa. 
					</seg>
					<seg id="b.LUK.19.7" type="verse">
						Lɣaci mi walan ayagi smermugen wway gar asen qqaṛen : « ɣer yiwen umekkas (axeddaɛ) am wagi ara yens ! »  
					</seg>
					<seg id="b.LUK.19.8" type="verse">
						Zaci iqeṛṛeb-ed ɣer Sidna Ɛisa, yenna-yas : A Sidi, atan ad fkeɣ i igellilen azgen n wayen sɛiɣ, yerna ma ḍelmeɣ yiwen a s-rreɣ ṛebɛa imuren.  
					</seg>
					<seg id="b.LUK.19.9" type="verse">
						Sidna Ɛisa yenna-yas : Ass-agi leslak ikcem-ed axxam agi, imi argaz-agi ula d nețța d mmi-s n Ibṛahim.  
					</seg>
					<seg id="b.LUK.19.10" type="verse">
						Axaṭer Mmi-s n bunadem yusa-d ad inadi ɣef wid iḍaɛen, a ten-isellek. 
					</seg>
					<seg id="b.LUK.19.11" type="verse">
						Sidna Ɛisa yerna-d yiwen n lemtel i wid i s ismeḥsisen, axaṭer qṛib ad awḍen ɣer temdint n Lquds, lɣaci ɣilen imiren kan ara d-tas tgeldit n Sidi Ṛebbi. 
					</seg>
					<seg id="b.LUK.19.12" type="verse">
						Yenna yasen : Yiwen wergaz imawlan-is muceɛen, ițeddu ad iṛuḥ ɣer yiwet n tmurt ibeɛden iwakken a t-sbedden d agellid ɣef tmurt-is , imiren a d-yuɣal.  
					</seg>
					<seg id="b.LUK.19.13" type="verse">
						Qbel ad iṛuḥ, yessawel i ɛecṛa seg iqeddacen-is ; yefka tawizeț i mkul yiwen deg-sen, yenna-yasen : « xedmet yis-sent tjaṛa alamma uɣaleɣ-ed ».  
					</seg>
					<seg id="b.LUK.19.14" type="verse">
						Arraw n tmurt-is i t-ikeṛhen, ceggɛen deffir-es kra n yemdanen ara yinin : « ur nebɣi ara ad yili wergaz agi d agellid fell-aneɣ. »  
					</seg>
					<seg id="b.LUK.19.15" type="verse">
						Mi t-sbedden d agellid, yuɣal ed ɣer tmurt-is ; yessawel i iqeddacen nni iwumi yefka tiwiztin iwakken ad isteqsi mkul yiwen deg-sen d acu i d-yerbeḥ yis-sent. 
					</seg>
					<seg id="b.LUK.19.16" type="verse">
						Amezwaru yusa-d, yenna : A Sidi, s twizeț-nni i yi-d-tefkiḍ rebḥeɣ-ed ɛecṛa nniḍen.  
					</seg>
					<seg id="b.LUK.19.17" type="verse">
						Agellid yenna-yas : D ayen yelhan ay aqeddac lɛali, imi deg-ek laman ɣef lḥaǧa tamecṭuḥt, a k-fkeɣ aț-țḥekmeḍ ɣef ɛecṛa n tudrin.  
					</seg>
					<seg id="b.LUK.19.18" type="verse">
						Aqeddac wis sin yusa-d yenna : A Sidi, rebḥeɣ-ed xemsa n twiztin s twizeț i yi-d-tefkiḍ.  
					</seg>
					<seg id="b.LUK.19.19" type="verse">
						Agellid yenna-yas : Ula d kečč a k-sbeddeɣ d lḥakem ɣef xemsa tudrin.  
					</seg>
					<seg id="b.LUK.19.20" type="verse">
						Yusa-d uqeddac wis tlata yenna : A Sidi, ațah twizeț-inek ! Freɣ-ț deg yiwen uceṭṭiḍ ; 
					</seg>
					<seg id="b.LUK.19.21" type="verse">
						uggadeɣ-k axaṭer tweɛṛeḍ, tețțeddmeḍ ayen ur tesriseḍ, tmeggreḍ ayen ur tezriɛeḍ.  
					</seg>
					<seg id="b.LUK.19.22" type="verse">
						Agellid yerra-yas : ?ef yimeslayen-ik ara k-ḥasbeɣ ay aqeddac amcum ! Teẓriḍ weɛṛeɣ, țeddmeɣ ayen ur sriseɣ, meggreɣ ayen ur zriɛeɣ ; 
					</seg>
					<seg id="b.LUK.19.23" type="verse">
						acuɣeṛ ihi ur tefkiḍ ara idrimen-iw i wid ara ten-isxedmen, iwakken m'ara d-uɣaleɣ a ten-id jebdeɣ s lfayda ?  
					</seg>
					<seg id="b.LUK.19.24" type="verse">
						Dɣa yenna i widak yellan dinna : Kkset-as tawizeț-nni, rnut-as-ț i win yesɛan ɛecṛa.  
					</seg>
					<seg id="b.LUK.19.25" type="verse">
						Nnan-as : A Sidi, yesɛa yakan ɛecṛa !  
					</seg>
					<seg id="b.LUK.19.26" type="verse">
						Yerra-yasen : Nniɣ-awen : win yesɛan a s nernu, ma d win ur nesɛi ara a s nekkes ula d ayen i gɣil yesɛa-t. 
					</seg>
					<seg id="b.LUK.19.27" type="verse">
						Ma d iɛdawen-nni-inu ur neqbil ara ad iliɣ d agellid fell-asen, awit-țen-id ɣer dagi tezlum-ten zdat-i.  
					</seg>
					<seg id="b.LUK.19.28" type="verse">
						Mi gekfa ameslay, Sidna Ɛisa yezwar ɣer zdat lɣaci iwakken ad yali ɣer temdint n Lquds.  
					</seg>
					<seg id="b.LUK.19.29" type="verse">
						Mi qṛib ad yaweḍ ɣer tuddar n Bitfaji akk-d Bitani, ɣer tama n yiwen yiɣil ițțusemman « Iɣil Uzemmur, » Sidna Ɛisa iceggeɛ sin seg inelmaden-is, 
					</seg>
					<seg id="b.LUK.19.30" type="verse">
						yenna-yasen : Ṛuḥet ɣer taddart ihin i ɣ-d iqublen, aț-țafem ajḥiḥ yeqqen, leɛmeṛ ur yerkib fell-as yiwen ; brut-as-ed, tawim-t-id.  
					</seg>
					<seg id="b.LUK.19.31" type="verse">
						Ma yella win i wen-d yennan : « acuɣeṛ i s-d-tebram ? » Init-as : yeḥwaǧ-it Ssid-nneɣ.  
					</seg>
					<seg id="b.LUK.19.32" type="verse">
						Imceggɛen-nni ṛuḥen, ufan kullec akken i sen-d-yenna Sidna Ɛisa. 
					</seg>
					<seg id="b.LUK.19.33" type="verse">
						Mi s-d-bran i wejḥiḥ-nni, bab-is yenna-yasen : I wacu i s-d-tebram ?  
					</seg>
					<seg id="b.LUK.19.34" type="verse">
						Rran-as : Yeḥwaǧ-it Ssid-nneɣ.  
					</seg>
					<seg id="b.LUK.19.35" type="verse">
						Wwin-d ajḥiḥ-nni, ssersen fell-as ibeṛnyas-nsen, srekben Sidna Ɛisa. 
					</seg>
					<seg id="b.LUK.19.36" type="verse">
						Akken i gteddu, lɣaci tessun-as-d ibeṛnyas-nsen deg webrid.  
					</seg>
					<seg id="b.LUK.19.37" type="verse">
						Mi qṛib ad awḍen ɣer temdint n Lquds, di tkessart-nni n yiɣil n uzemmur, inelmaden-is d lɣaci meṛṛa ččuṛen d lfeṛḥ, țḥemmiden Sidi Ṛebbi s ṣṣut eɛlayen ɣef lbeṛhanat akk i walan. 
					</seg>
					<seg id="b.LUK.19.38" type="verse">
						Qqaṛen :  Yețțubarek ugellid i d-yusan s yisem n Sidi Ṛebbi ! Lehna deg igenwan, tamanegt i Sidi Ṛebbi deg imukan ɛlayen.   
					</seg>
					<seg id="b.LUK.19.39" type="verse">
						Kra ifariziyen di tlemmast lɣaci nnan i Sidna Ɛisa : A Sidi, ini-yasen i inelmaden-ik ad ssusmen.  
					</seg>
					<seg id="b.LUK.19.40" type="verse">
						Yenna-yasen : A wen-iniɣ : ma ssusmen nutni, d idɣaɣen ara d-iɛeggḍen.  
					</seg>
					<seg id="b.LUK.19.41" type="verse">
						Mi qṛib ad yaweḍ ɣer temdint n Lquds, akken i ț-iwala, Sidna Ɛisa yețru fell-as, 
					</seg>
					<seg id="b.LUK.19.42" type="verse">
						yenna : A tamdint n Lquds ! Lemmer teẓriḍ ass-agi ayen ara m-d-ifken lehna ! Lameɛna tura ayagi yeffer ɣef wallen-im !  
					</seg>
					<seg id="b.LUK.19.43" type="verse">
						A d-asen wussan anda ara d-zeḍmen fell-am yeɛdawen-im, a d-kecmen a m-d-zzin si mkul tama, a kem-ḥeṛsen ; 
					</seg>
					<seg id="b.LUK.19.44" type="verse">
						a kem-snegren kemm d warraw-im, ur țțaǧan deg-m azṛu ɣef wayeḍ ; axaṭer ur teɛqileḍ ara usan i deg i d-yusa leslak n Sidi Ṛebbi ɣuṛ-em.  
					</seg>
					<seg id="b.LUK.19.45" type="verse">
						Sidna Ɛisa yekcem ɣer wefrag n lǧameɛ iqedsen, yebda ițqecciɛ wid yeznuzun, 
					</seg>
					<seg id="b.LUK.19.46" type="verse">
						yeqqaṛ-asen : Yura di tira iqedsen :  Axxam-iw ad yili d axxam n tẓallit, kunwi terram-t d axxam n imakaren.  
					</seg>
					<seg id="b.LUK.19.47" type="verse">
						Sidna Ɛisa yesselmad mkul ass di lǧameɛ iqedsen. Lmuqedmin imeqqranen, lɛulama d imeqqranen n wegdud țnadin a t-nɣen, 
					</seg>
					<seg id="b.LUK.19.48" type="verse">
						lameɛna ur s-ufin ara abrid axaṭer lɣaci meṛṛa smeḥsisen-as, yerna tɛeǧǧben deg yimeslayen-is.  
					</seg>
				</div>
				<div id="b.LUK.20" type="chapter">
					<seg id="b.LUK.20.1" type="verse">
						Yiwen wass deg ussan-nni, Sidna Ɛisa yella yesselmad lɣaci deg wefrag n lǧameɛ iqedsen yețbecciṛ lexbaṛ n lxiṛ ; leḥqen-d lmuqedmin d lɛulama n ccariɛa akk d imeqqranen n wegdud, 
					</seg>
					<seg id="b.LUK.20.2" type="verse">
						nnan-as : Di leɛnaya-k ! ansi i k-d-tekka lḥekma s wacu i txeddmeḍ annect agi ? Anwa i k-ț-id-yefkan ?  
					</seg>
					<seg id="b.LUK.20.3" type="verse">
						Yerra-yasen : A kkun-steqsiɣ ula d nekkini, init-iyi-d : 
					</seg>
					<seg id="b.LUK.20.4" type="verse">
						anwa i d-icegn, d Ṛebbi neɣ d imdanen ?  
					</seg>
					<seg id="b.LUK.20.5" type="verse">
						Bdan țemcawaṛen wway gar-asen, qqaṛen : Ma nenna-yas d Ṛebbi, a ɣ-d yini iwacu ihi ur tuminem ara yis ? 
					</seg>
					<seg id="b.LUK.20.6" type="verse">
						Ma nenna-yas d imdanen, lɣaci akk a ɣ-ṛejmen axaṭer umnen meṛṛa belli Yeḥya d nnbi.  
					</seg>
					<seg id="b.LUK.20.7" type="verse">
						Dɣa nnan i Sidna Ɛisa : Atan ur neẓri ara anwa i t-id iceggɛen.  
					</seg>
					<seg id="b.LUK.20.8" type="verse">
						Sidna Ɛisa yenna-yasen : Ula d nekk ur awen-d-qqaṛeɣ ara ansi i yi-d-tekka lḥekma s wacu i xeddmeɣ annect-agi.  
					</seg>
					<seg id="b.LUK.20.9" type="verse">
						Dɣa yewwi-d lemtel-agi i lɣaci : Yiwen wergaz yeẓẓa tafeṛṛant ( iger n tẓurin ) issekra-ț i ixemmasen, iṛuḥ ɣer lɣeṛba, iɛeṭṭel dinna. 
					</seg>
					<seg id="b.LUK.20.10" type="verse">
						Mi d-yewweḍ lweqt n tẓurin, iceggeɛ ɣuṛ-sen aqeddac iwakken a s-d-fken amur-is ; lameɛna ixemmasen-nni wwten-t, rrant-id ifassen d ilmawen.  
					</seg>
					<seg id="b.LUK.20.11" type="verse">
						Iceggeɛ daɣen aqeddac nniḍen, lameɛna ula d nețța ewten-t, regmen-t, rrant-id ifassen d ilmawen.  
					</seg>
					<seg id="b.LUK.20.12" type="verse">
						Iceggeɛ-asen daɣen wis tlata, jerḥen-t rnan qecɛen-t-id syenna.  
					</seg>
					<seg id="b.LUK.20.13" type="verse">
						Amɛellem-nni n tfeṛṛant yenna : « d acu ara xedmeɣ tura ? A sen ceggɛeɣ mmi ameɛzuz , ahat nețța a t-qadṛen ! » 
					</seg>
					<seg id="b.LUK.20.14" type="verse">
						Lameɛna ixemmasen nni mi t-walan, mcawaṛen wway gar asen nnan : « ataya win ara iweṛten ! Kkret a t-nenneɣ iwakken aț-țuɣal tfeṛṛant d ayla-nneɣ. » 
					</seg>
					<seg id="b.LUK.20.15" type="verse">
						?eggṛen-t beṛṛa n tfeṛṛant, nɣan-t. D acu ara sen-yexdem tura bab n tfeṛṛant-agi ? 
					</seg>
					<seg id="b.LUK.20.16" type="verse">
						A d-yas ad ineɣ ixemmasen-nni, ad yefk tafeṛṛant i wiyaḍ. Lɣaci mi slan annect-agi, nnan : A ɣ-imneɛ Ṛebbi !  
					</seg>
					<seg id="b.LUK.20.17" type="verse">
						Lameɛna Sidna Ɛisa imuqel-iten yenna : D acu i d lmeɛna n wawal-agi yuran :  adɣaɣ i ḍeggṛen wid ibennun,  yuɣal d win yeṭṭfen lebni .  
					</seg>
					<seg id="b.LUK.20.18" type="verse">
						 Kra n win ara yeɣlin  ɣef wedɣaɣ-agi ad yeṛṛez ;  ma d win i ɣef ara d-yeɣli,  ad ițwanɣed.  
					</seg>
					<seg id="b.LUK.20.19" type="verse">
						Lɛulama n ccariɛa d imeqqranen n lmuqedmin țqelliben a t-ṭṭfen imiren kan, axaṭer fehmen fell-asen i d-yenna lemtel-agi, lameɛna uggaden lɣaci.  
					</seg>
					<seg id="b.LUK.20.20" type="verse">
						Bdan țɛassan Sidna Ɛisa iwakken ma yeɣli-d deg wawal a t-ṭṭfen. Fkan tajɛelt i kra n yemdanen yerran iman-nsen d wid iḍuɛen Ṛebbi iwakken a t-zenzen ɣer lḥakem n tmurt. 
					</seg>
					<seg id="b.LUK.20.21" type="verse">
						Steqsan-t ihi s imeslayen-agi : A Sidi, neẓra ayen i d-teqqaṛeḍ d wayen i tesselmadeḍ d lḥeqq, yerna ur txeddmeḍ ara lxilaf ger yemdanen, tesselmadeḍ abrid n Ṛebbi s tideț. 
					</seg>
					<seg id="b.LUK.20.22" type="verse">
						Ini-yaɣ-d ma d leḥlal a nxelleṣ tabzert i Qayṣer (isteɛmṛen tamurt)?  
					</seg>
					<seg id="b.LUK.20.23" type="verse">
						Sidna Ɛisa ifaqen i tḥila-nsen, yerra-yasen : Seknet-iyi-d aṣurdi. 
					</seg>
					<seg id="b.LUK.20.24" type="verse">
						Udem-agi d wayen yuran ɣef wuṣuṛdi-agi wi ten-ilan ? Rran-as : D udem n Qayṣer!  
					</seg>
					<seg id="b.LUK.20.25" type="verse">
						Dɣa yenna-yasen : Ihi erret i Qayṣer ayen yellan n Qayṣer, terrem i Ṛebbi ayen yellan n Ṛebbi.  
					</seg>
					<seg id="b.LUK.20.26" type="verse">
						Wehmen s wayen i sen-d-yerra dɣa ssusmen irkul, axaṭer ur ufin ara amek ara t-id-sseɣlin deg wawal zdat lɣaci.  
					</seg>
					<seg id="b.LUK.20.27" type="verse">
						Kra n isaduqiyen ur nețțamen ara s ḥeggu n lmegtin, qeṛṛben-d ɣer Sidna Ɛisa, steqsan-t nnan-as :   
					</seg>
					<seg id="b.LUK.20.28" type="verse">
						A Sidi, atah wayen i d-teqqaṛ ccariɛa n Musa :  Ma yemmut yiwen wergaz yeǧǧa-d tameṭṭut-is mbla dderya, ilaq gma-s ad yaɣ tameṭṭut-nni, ad yesɛu yid-es dderya iwakken a d-ixlef isem n gma-s yemmuten.  
					</seg>
					<seg id="b.LUK.20.29" type="verse">
						Ihi llan sebɛa watmaten : amezwaru yezweǧ, yemmut ur d yeǧǧi dderya. 
					</seg>
					<seg id="b.LUK.20.30" type="verse">
						Wis sin yuɣ taǧǧalt-nni, yemmut ula d nețța.  
					</seg>
					<seg id="b.LUK.20.31" type="verse">
						Yuɣ-iț daɣen wis tlata, akken armi d wis sebɛa ; mmuten meṛṛa, yiwen ur d-yeǧǧi yid-es dderya. 
					</seg>
					<seg id="b.LUK.20.32" type="verse">
						?er taggara temmut tmeṭṭut-nni ula d nețțat. 
					</seg>
					<seg id="b.LUK.20.33" type="verse">
						Ass n ḥeggu n lmegtin, anwa ara ț-yesɛun ț-țameṭṭut-is imi ț-uɣen yiwen yiwen di sebɛa yid-sen ?  
					</seg>
					<seg id="b.LUK.20.34" type="verse">
						Sidna Ɛisa yerra-yasen : Irgazen akk-d tilawin n ddunit agi țemyezwaǧen wway gar-asen. 
					</seg>
					<seg id="b.LUK.20.35" type="verse">
						Lameɛna wid ara yuklalen a d-ḥyun si lmut ɣer tudert n dayem, ur țemyezwaǧen ara, 
					</seg>
					<seg id="b.LUK.20.36" type="verse">
						axaṭer ur țțuɣalen ara ad mmten, ad ilin am lmalayekkat ; Sidi Ṛebbi a ten-yerr d arraw-is imi i d-ḥyan si ger lmegtin. 
					</seg>
					<seg id="b.LUK.20.37" type="verse">
						?ef wayen yeɛnan ḥeggu n lmegtin ula d nnbi Musa ihḍeṛ-ed fell-as mi gessawel i Sidi Ṛebbi zdat udarnu iṛeqqen : a Ṛebbi,  Illu n Ibṛahim, Illu n Isḥaq, Illu n Yeɛqub.  
					</seg>
					<seg id="b.LUK.20.38" type="verse">
						Ṛebbi mačči d Ṛebbi n wid yemmuten meɛna d Ṛebbi n wid yeddren imi ɣuṛ-es ddren irkulli ɣas akken mmuten.  
					</seg>
					<seg id="b.LUK.20.39" type="verse">
						Kra n imusnawen n ccariɛa neṭqen-d nnan-as : A Sidi, d awal n lɛali i d-tenniḍ.  
					</seg>
					<seg id="b.LUK.20.40" type="verse">
						Kukran a s-rnun ula d yiwen usteqsi.  
					</seg>
					<seg id="b.LUK.20.41" type="verse">
						Sidna Ɛisa yenna-yasen : Amek armi qqaṛen Lmasiḥ d mmi-s n Dawed ?  
					</seg>
					<seg id="b.LUK.20.42" type="verse">
						Dawed s yiman-is yenna-d di tektabt n ?abur :  Sidi Ṛebbi yenna i Ssid-iw : qqim aț-țḥekmeḍ ɣer tama- w tayeffust  
					</seg>
					<seg id="b.LUK.20.43" type="verse">
						 alamma rriɣ iɛdawen-ik seddaw iḍaṛṛen-ik.   
					</seg>
					<seg id="b.LUK.20.44" type="verse">
						Ma yella Dawed isemma i Lmasiḥ « Sidi », amek i gezmer ad yili d mmi-s ?  
					</seg>
					<seg id="b.LUK.20.45" type="verse">
						Lɣaci meṛṛa llan smeḥsisen, Sidna Ɛisa yenna i inelmaden-is :  
					</seg>
					<seg id="b.LUK.20.46" type="verse">
						?adret iman-nwen ɣef lɛulama n ccariɛa i gḥemmlen ad țḥewwisen s ijellaben iɣezfanen, ḥemmlen ad țsellimen fell-asen yemdanen di leswaq, ad ṭṭfen imukan imezwura di leǧwameɛ d imukan lɛali di tmeɣṛa.  
					</seg>
					<seg id="b.LUK.20.47" type="verse">
						Tețțen ayla n tuǧǧal, ssiɣzifen taẓallit iwakken a ten-id-walin wiyaḍ. ?ef wannect-agi, Sidi Ṛebbi ihegga-yasen-d lɛiqab d ameqqran.  
					</seg>
				</div>
				<div id="b.LUK.21" type="chapter">
					<seg id="b.LUK.21.1" type="verse">
						Sidna Ɛisa yerfed allen-is, iwala imeṛkantiyen srusun lewɛadi deg usenduq n lǧameɛ.  
					</seg>
					<seg id="b.LUK.21.2" type="verse">
						Ațaya yiwet n taǧǧalt taẓawalit tger sin iṣurdiyen ɣer usenduq-nni, 
					</seg>
					<seg id="b.LUK.21.3" type="verse">
						dɣa yenna : A wen-iniɣ tideț : lweɛda n taǧǧalt-agi taẓawalit tugar akk tiyaḍ ; 
					</seg>
					<seg id="b.LUK.21.4" type="verse">
						axaṭer wiyaḍ fkan seg wayen sɛan d zzyada ma d nețțat tefka ciṭṭuḥ-nni s wacu ara tɛic.  
					</seg>
					<seg id="b.LUK.21.5" type="verse">
						Kra n yemdanen țmeslayen ɣef lǧameɛ iqedsen qqaṛen wway gar-asen : Acḥal yecbeḥ lebni n lǧameɛ-agi akk-d țɣawsiwin i s-d-yețțunefken d lweɛda ! Sidna Ɛisa yenna-yasen :  
					</seg>
					<seg id="b.LUK.21.6" type="verse">
						Deg wayen akka i tețwalim, a d-awḍen wussan anda kullec ad ihudd, ur d-yețɣimi wedɣaɣ ɣef wayeḍ.  
					</seg>
					<seg id="b.LUK.21.7" type="verse">
						Steqsan-t nnan-as : A Sidi, melmi ara d-yedṛu wannect-a ? Anta licaṛa ara d isbegnen belli qṛib a d-yedṛu waya ?  
					</seg>
					<seg id="b.LUK.21.8" type="verse">
						Yenna-yasen : ?uṛ-wat a kkun-kellxen, axaṭer aṭas ara d-yasen s yisem-iw a d inin : d nekk i d Lmasiḥ ! Neɣ a wen-d-inin : lweqt yewweḍ-ed ! Ur ten-țțamnet ara ! 
					</seg>
					<seg id="b.LUK.21.9" type="verse">
						M'ara teslem heddṛen ɣef tegrawliwin d ṭradat ur țțagadet ara, axaṭer ilaq a d-yedṛu uqbel wayagi, lameɛna mačči imiren i ț-țaggara n ddunit.  
					</seg>
					<seg id="b.LUK.21.10" type="verse">
						Yenna-yasen daɣen :  A d-yekker wegdud ɣer wayeḍ, a d-tekker tagelda ɣer tayeḍ.  
					</seg>
					<seg id="b.LUK.21.11" type="verse">
						A d-tilint zzelzlat timeqqranin, a d-ɣlin di yal lehlakat i gderrɛen ( i gneṭṭḍen) akk-d laẓ, a d-tilint leɛǧubat yessexlaɛen akk-d licaṛat timeqqranin deg igenni. 
					</seg>
					<seg id="b.LUK.21.12" type="verse">
						Lameɛna uqbel a d-yedṛu wannect-a, kunwi s inelmaden-iw a kkun-ṭṭfen, a kkun qehṛen, ad ḥekmen fell-awen di leǧwameɛ, a kkun-ḍeggṛen ɣer leḥbus, a kkun-sbedden zdat igelliden d lḥekkam ɣef ddemma n yisem-iw.  
					</seg>
					<seg id="b.LUK.21.13" type="verse">
						A d-yedṛu wannect-a yid-wen iwakken aț-țilim d inigan-iw zdat-sen. 
					</seg>
					<seg id="b.LUK.21.14" type="verse">
						Ur țḥebbiṛet ara amek ara tsellkem iman-nwen, 
					</seg>
					<seg id="b.LUK.21.15" type="verse">
						axaṭer a wen-d-fkeɣ imeslayen d leɛqel s wacu ara tqablem iɛdawen nwen, ur țizmiren ara ad bedden zdat-wen neɣ a kkun-xalfen.  
					</seg>
					<seg id="b.LUK.21.16" type="verse">
						Ula d imawlan-nwen akk-d atmaten-nwen d imdukkal-nwen a kkun-zzenzen yerna ad nɣen aṭas seg-wen.  
					</seg>
					<seg id="b.LUK.21.17" type="verse">
						A kkun-keṛhen yemdanen meṛṛa ɣef ddemma-w, 
					</seg>
					<seg id="b.LUK.21.18" type="verse">
						lameɛna yiwen wenẓad n uqeṛṛuy-nwen ur yețṛuḥu. 
					</seg>
					<seg id="b.LUK.21.19" type="verse">
						?ebṛet, axaṭer s ṣṣbeṛ-nwen ara tsellkem tiṛwiḥin-nwen.  
					</seg>
					<seg id="b.LUK.21.20" type="verse">
						M'ara teẓrem tamdint n Lquds zzin-as-d lɛeskeṛ n yeɛdawen-is, ḥṣut belli nnger-is yewweḍ-ed. 
					</seg>
					<seg id="b.LUK.21.21" type="verse">
						Ass-nni ilaq wid ara yilin di temdint n Lquds ad ffɣen, wid ara yilin di lexla ur keččmen ara ɣer temdint, wid ara yilin di tmurt n Yahuda ad rewlen ɣer idurar. 
					</seg>
					<seg id="b.LUK.21.22" type="verse">
						Axaṭer ussan-nni d ussan n twaɣit deg wacu ara yedṛu meṛṛa wayen yuran.  
					</seg>
					<seg id="b.LUK.21.23" type="verse">
						A nnger n tilawin ara yilin s tadist neɣ tid ara yessuṭuḍen deg ussan-nni axaṭer a d-teɣli cedda ț-țameqqrant ɣef tmurt, a d-yeɣli wurrif n Sidi Ṛebbi ɣef wegdud, 
					</seg>
					<seg id="b.LUK.21.24" type="verse">
						imezdaɣ-is ad mmten s ujenwi, a ten-awin d imeḥbas ɣer tmura nniḍen. Tamdint n Lquds a ț-ṛekḍen leǧnas ur nețțamen ara s Sidi Ṛebbi, alamma yețwakemmel lweqt i sen-d-yefka Sidi Ṛebbi, imiren ad yezzi ɣef leǧnas-nni, a ten-iɛaqeb.  
					</seg>
					<seg id="b.LUK.21.25" type="verse">
						A d-tbanent licaṛat deg iṭij, deg waggur d yitran. Di ddunit, imdanen meṛṛa a ten-iffeɣ leɛqel, ur ẓerren ara d acu ara xedmen m'ara slen i ṣṣut n lemwaji d lebḥuṛ. 
					</seg>
					<seg id="b.LUK.21.26" type="verse">
						Ad ilin wid ara yemten si lxuf m'ara walin lmuṣibat ara d-yeɣlin ɣef ddunit ; igenwan d kra yellan deg-sen ad rgagin.  
					</seg>
					<seg id="b.LUK.21.27" type="verse">
						Imiren imdanen ad walin  Mmi-s n bunadem iteddu-d ɣef wusigna s tezmert d lɛaḍima tameqqrant.  
					</seg>
					<seg id="b.LUK.21.28" type="verse">
						M'ara yebdu wannect-agi iḍeṛṛu, sbeddet lqedd-nwen trefdem iqeṛṛay-nwen axaṭer leslak-nwen yewweḍ-ed.  
					</seg>
					<seg id="b.LUK.21.29" type="verse">
						Yewwi-yasen-d lemtel-agi : Walit taneqleț neɣ ttjuṛ nniḍen ! 
					</seg>
					<seg id="b.LUK.21.30" type="verse">
						M'ara bdunt fessunt, teẓram qṛib a d-yaweḍ unebdu. 
					</seg>
					<seg id="b.LUK.21.31" type="verse">
						Kunwi daɣen m'ara twalim yewweḍ-ed wannect-agi ḥṣut belli tageldit n Ṛebbi teqṛeb-ed.  
					</seg>
					<seg id="b.LUK.21.32" type="verse">
						A wen-iniɣ tideț: lǧil-agi ur yețmețțat ara alamma yedṛa wannect-agi meṛṛa.  
					</seg>
					<seg id="b.LUK.21.33" type="verse">
						Igenni d lqaɛa ad fnun ma d awal-iw ur ifennu ara.  
					</seg>
					<seg id="b.LUK.21.34" type="verse">
						Ɛasset ɣef yiman-nwen, ḥadret a kkun-iɣuṛṛ zzhu n ddunit ; ɛasset iman-nwen ɣef tissit n ccṛab d iɣeblan, neɣ m'ulac a d-yeɣli fell awen wass-nni ur tebnim fell-as. 
					</seg>
					<seg id="b.LUK.21.35" type="verse">
						Ass-nni a d-yeɣli am ucebbak ɣef yemdanen n ddunit meṛṛa. 
					</seg>
					<seg id="b.LUK.21.36" type="verse">
						Ɛiwzet ihi, deɛɛut dayem ɣer Sidi Ṛebbi a wen-d-yefk tazmert ara kkun-imenɛen seg wayen i d-iteddun, s wayes ara tbeddem zdat Mmi-s n bunadem.  
					</seg>
					<seg id="b.LUK.21.37" type="verse">
						Deg wass, Sidna Ɛisa yesselmad di lǧameɛ iqedsen ma deg iḍ, yețṛuḥu ad yens deg yiwen yiɣil ițțusemman : «Iɣil n uzemmur ». 
					</seg>
					<seg id="b.LUK.21.38" type="verse">
						?ṣbeḥ zik, lɣaci meṛṛa țṛuḥun ɣuṛ-es ɣer lǧameɛ iqedsen iwakken ad slen i wawal-is.  
					</seg>
				</div>
				<div id="b.LUK.22" type="chapter">
					<seg id="b.LUK.22.1" type="verse">
						Lɛid i deg xedmen aɣṛum mbla iɣes n temtunt ițțusemman « Tafaska n izimer n leslak » tqeṛb-ed. 
					</seg>
					<seg id="b.LUK.22.2" type="verse">
						Lmuqedmin imeqqranen d lɛulama n ccariɛa țqelliben amek ara nɣen Sidna Ɛisa lameɛna uggaden lɣaci.  
					</seg>
					<seg id="b.LUK.22.3" type="verse">
						Yudas n Qeṛyut yiwen si tnac-nni n inelmadenis, ikcem-it Cciṭan. 
					</seg>
					<seg id="b.LUK.22.4" type="verse">
						Iṛuḥ ad yemcawaṛ d lmuqedmin imeqqranen akk-d lḥekkam iɛessasen n lǧameɛ iqedsen, iwakken a sen izzenz Sidna Ɛisa.  
					</seg>
					<seg id="b.LUK.22.5" type="verse">
						Nutni feṛḥen yerna ɛuhden-t a s-fken idrimen. 
					</seg>
					<seg id="b.LUK.22.6" type="verse">
						Yudas yefra awal yid-sen syenna yebda yețqellib amek ara sen-t-yezzenz s tuffra ɣef lɣaci.  
					</seg>
					<seg id="b.LUK.22.7" type="verse">
						Yewweḍ-ed wass n Tfaska n weɣṛum mbla iɣes n tamtunt i deg ilaq ad zlun izimer n leslak. 
					</seg>
					<seg id="b.LUK.22.8" type="verse">
						Sidna Ɛisa iceggeɛ Buṭrus d Yuḥenna, yenna-yasen : Ṛuḥet a ɣ-theggim imensi n Tfaska.   
					</seg>
					<seg id="b.LUK.22.9" type="verse">
						Nnan-as : Anda tebɣiḍ a t-nheggi a Sidi ?  
					</seg>
					<seg id="b.LUK.22.10" type="verse">
						Yerra-yasen : M'ara tkecmem ɣer temdint, a d-temmagrem yiwen wergaz yerfed tacmuxt n waman ; tebɛet-eț ɣer wexxam anda ara yekcem. 
					</seg>
					<seg id="b.LUK.22.11" type="verse">
						Init i bab n wexxam-nni : yeqqaṛ-ak-d Ssid nneɣ, anda ara nečč imensi n Tfaska  nekk d inelmaden-iw ?  
					</seg>
					<seg id="b.LUK.22.12" type="verse">
						A wen-d-isken yiwet n tɣuṛfeț tameqqrant iwejden, dinna ara theggim imensi n Tfaska.   
					</seg>
					<seg id="b.LUK.22.13" type="verse">
						Mi ṛuḥen, ufan kullec akken i sen-t-id-yenna, dɣa heggan imensi n Tfaska.   
					</seg>
					<seg id="b.LUK.22.14" type="verse">
						Mi d-yewweḍ lweqt n imensi, Sidna Ɛisa yeqqim ad yečč nețța d Ṛṛusul-is, 
					</seg>
					<seg id="b.LUK.22.15" type="verse">
						yenna-yasen : Acḥal i mennaɣ ad ččeɣ imensi n Tfaska-agi  yid-wen uqbel ad nneɛtabeɣ ! 
					</seg>
					<seg id="b.LUK.22.16" type="verse">
						A wen-d-iniɣ : atan ur țțuɣaleɣ ara maḍi a t-ččeɣ alamma tețwakemmel lmeɛna-ines di tgelda n Sidi Ṛebbi.  
					</seg>
					<seg id="b.LUK.22.17" type="verse">
						Yeddem-d tabuqalt n waman n tẓurin, yeḥmed Sidi Ṛebbi yenna : Axet tabuqalt-agi, feṛqet-eț wway gar-awen, 
					</seg>
					<seg id="b.LUK.22.18" type="verse">
						a wen-d-iniɣ : sya d asawen ur țțuɣaleɣ ara ad sweɣ seg waman-agi n tẓurin alamma tewweḍ ed tgeldit n Sidi Ṛebbi. 
					</seg>
					<seg id="b.LUK.22.19" type="verse">
						Yeddem-ed daɣen aɣṛum, iḥmed Sidi Ṛebbi, yebḍa-t yefka-yasen-t, yenna : Aɣṛum-agi d lǧețța-w ara fkeɣ fell-awen, feṛqet-eț gar-awen. Sya d asawen xeddmet akkagi akken ad iyi-d-tețmektayem.  
					</seg>
					<seg id="b.LUK.22.20" type="verse">
						Mi gfukk imensi, yeddem-ed tabuqalt n waman n tẓurin, yefka yasen-ț yenna : Tabuqalt-agi, d leɛqed ajdid s idammen-iw ara yazzlen fell-awen. 
					</seg>
					<seg id="b.LUK.22.21" type="verse">
						Ma d win ara yi-zzenzen atan yeqqim-ed yid-i ɣer lmakla. 
					</seg>
					<seg id="b.LUK.22.22" type="verse">
						Mmi-s n bunadem ad immet akken yura fell-as di tira iqedsen, lameɛna a nnger n wemdan agi ara t-izzenzen ! 
					</seg>
					<seg id="b.LUK.22.23" type="verse">
						Ṛṛusul bdan țmesteqsayen wway gar-asen anwa-t wagi ara t-ixedɛen.  
					</seg>
					<seg id="b.LUK.22.24" type="verse">
						Inelmaden bdan țemjadalen wway gar-asen iwakken ad ẓren anwa deg-sen ara ițwaḥesben d ameqqran. 
					</seg>
					<seg id="b.LUK.22.25" type="verse">
						Sidna Ɛisa yenna yasen : Imeqqranen n ddunit ḥekmen s ddreɛ ɣef yigduden-nsen yerna țțusemman d at lxiṛ. 
					</seg>
					<seg id="b.LUK.22.26" type="verse">
						Kunwi xḍut i wannect-agi. Ameqqran deg-wen ad yili am umeẓyan, win iḥekmen ad yili am win iqeddcen.  
					</seg>
					<seg id="b.LUK.22.27" type="verse">
						Anwa i d ameqqran , d amɛelem yeqqimen ad yečč neɣ d win i s iqeddcen ? Yak d win yeqqimen ad yečč ! Ma d nekk, aql-i gar-awen am win iqeddcen. 
					</seg>
					<seg id="b.LUK.22.28" type="verse">
						Kunwi aql-ikkun tṣebṛem yid-i di lmeḥnat-iw. 
					</seg>
					<seg id="b.LUK.22.29" type="verse">
						Akken i yi-d-ihegga Baba tagelda, ula d nekk a wen-ț-id heggiɣ i kunwi 
					</seg>
					<seg id="b.LUK.22.30" type="verse">
						iwakken aț-țeččem aț-țeswem yid-i di tgelda-inu. Aț-țeqqimem ɣef yikursiyen n lḥekma, aț-țḥekmem ɣef tnac leɛṛac n wat Isṛail.  
					</seg>
					<seg id="b.LUK.22.31" type="verse">
						Sidna Ɛisa yenna : A Semɛun sel-iyi-d ! Cciṭan yessuter a kkun-isserwet am yirden, 
					</seg>
					<seg id="b.LUK.22.32" type="verse">
						lameɛna dɛiɣ ɣer Sidi Ṛebbi fell-ak akken ur tfeččleḍ ara di liman. Ma d kečč m'ara d-tuɣaleḍ ɣuṛ-i, sseǧhed atmaten-ik.  
					</seg>
					<seg id="b.LUK.22.33" type="verse">
						Buṭrus yenna-yas : Aql-i heggaɣ iman-iw ad kecmeɣ yid-ek ɣer lḥebs, ad dduɣ yid-ek ula ɣer lmut.  
					</seg>
					<seg id="b.LUK.22.34" type="verse">
						Sidna Ɛisa yenna-yas : A k-d-iniɣ a Buṭrus , ass-a uqbel ad iskkuɛ uyaziḍ ad iyi-tnekṛeḍ tlata iberdan, aț-ținiḍ ur iyi-tessineḍ ara !  
					</seg>
					<seg id="b.LUK.22.35" type="verse">
						Yenna-yasen daɣen : M'akken i kkun-ceggɛeɣ mbla idrimen, mbla agrab, mbla arkasen, yella kra i kkun-ixuṣṣen ? Rran-as : Ur aɣ-ixuṣṣ wacemma !  
					</seg>
					<seg id="b.LUK.22.36" type="verse">
						Yenna-yasen : Ihi tura win yesɛan idrimen neɣ agrab yawi-ten, win ur nesɛi ara ajenwi ad izzenz abeṛnus-is iwakken a d-yaɣ yiwen. 
					</seg>
					<seg id="b.LUK.22.37" type="verse">
						Axaṭer qqaṛeɣ awen : Ilaq ad yedṛu yid-i wayen yuran. «  Ițțuneḥsab seg yembaṣiyen, » yerna ayen yuran fell-i, atan yewweḍ ed.  
					</seg>
					<seg id="b.LUK.22.38" type="verse">
						Inelmaden-is nnan-as : A Sidi , atnan sin ijenwiyen ! Yenna-yasen : D ayen tura, beṛka !  
					</seg>
					<seg id="b.LUK.22.39" type="verse">
						Akken yuɣ tannumi, Sidna Ɛisa yeffeɣ, iṛuḥ ɣer yiɣil n uzemmur ; inelmaden-is tebɛen-t. 
					</seg>
					<seg id="b.LUK.22.40" type="verse">
						Mi gewweḍ ɣer wemkan-nni, yenna-yasen : Dɛut ɣer Ṛebbi akken ur tɣellim ara deg ujeṛṛeb.  
					</seg>
					<seg id="b.LUK.22.41" type="verse">
						Dɣa yessebɛed iman-is fell-asen azal n kra n lmitrat, yeqqim ɣef tgecrar ideɛɛu i Ṛebbi yeqqaṛ :  
					</seg>
					<seg id="b.LUK.22.42" type="verse">
						A Baba, ma tebɣiḍ ssebɛed fell-i leɛtab-agi i yi-țṛaǧun ; lameɛna d lebɣi-k ara yedṛun mačči d lebɣi inu.  
					</seg>
					<seg id="b.LUK.22.43" type="verse">
						Yiwen n lmelk n Sidi Ṛebbi iḍheṛ-as-d a t-yesseǧhed. 
					</seg>
					<seg id="b.LUK.22.44" type="verse">
						Iḍaq wul-is, ikețțeṛ di tẓallit armi tuɣal tidi-ines d idammen yețqiṭṭiren ɣer lqaɛa. 
					</seg>
					<seg id="b.LUK.22.45" type="verse">
						Mi gekfa, yuɣal-ed ɣer inelmaden-is, yufa-ten-id yewwi-ten yiḍes axaṭer yeɣli-d fell-asen leḥzen ameqqran ; 
					</seg>
					<seg id="b.LUK.22.46" type="verse">
						dɣa yenna-yasen : Acuɣeṛ i tegnem ? Kkret, dɛut ɣer Ṛebbi akken ur tɣellim ara deg ujeṛṛeb.  
					</seg>
					<seg id="b.LUK.22.47" type="verse">
						Mazal-it iheddeṛ, atnaya wwḍen d lɣaci. Yudas, yiwen si tnac-nni inelmaden-is yezwar-ed zdat-sen, iqeṛṛeb ɣer Sidna Ɛisa ad isellem fell-as. 
					</seg>
					<seg id="b.LUK.22.48" type="verse">
						Sidna Ɛisa yenna yas : A Yudas, s sslam ara txedɛeḍ Mmi-s n bunadem !  
					</seg>
					<seg id="b.LUK.22.49" type="verse">
						Wid yellan d Sidna Ɛisa, mi walan ayen ara yedṛun nnan-as : A Sidi, a newwet s ijenwiyen ?  
					</seg>
					<seg id="b.LUK.22.50" type="verse">
						Yiwen deg-sen yewwet aqeddac n lmuqeddem ameqqran, igzem-as ameẓẓuɣ ayeffus. 
					</seg>
					<seg id="b.LUK.22.51" type="verse">
						Sidna Ɛisa yenna yasen : ?ebset ! Dayen tura ! Yessers afus-is ɣef wemkan n umeẓẓuɣ n uqeddac-nni, yerra-yas-t akken yella. 
					</seg>
					<seg id="b.LUK.22.52" type="verse">
						Dɣa yezzi ɣer wid i d-yusan a t-ḥebsen, ɣer lmuqedmin imeqqranen d lɛuqal akk-d lḥekkam n iɛessasen n lǧameɛ iqedsen yenna yasen : Tusam-d ɣuṛ-i s ijenwiyen d iɛekzan am akken d amakar i lliɣ. 
					</seg>
					<seg id="b.LUK.22.53" type="verse">
						Mkul ass țțiliɣ yid-wen di lǧameɛ iqedsen yiwen ur d-yerfid afus-is ɣuṛ-i. Lameɛna taswiɛt-agi ț-țaswiɛt nwen, ț-țaswiɛt n tezmert n ṭṭlam.  
					</seg>
					<seg id="b.LUK.22.54" type="verse">
						Mi ṭṭfen Sidna Ɛisa, wwin-t ɣer wexxam n lmuqeddem ameqqran. Buṭrus itbeɛ-iten s lebɛid. 
					</seg>
					<seg id="b.LUK.22.55" type="verse">
						Ceɛlen times di tlemmast n wefrag, qqimen. Buṭrus yella yid-sen.  
					</seg>
					<seg id="b.LUK.22.56" type="verse">
						Yiwet n tqeddact twala-t-id yeqqim yeẓẓiẓin, tmuqel-it tenna : Argaz-agi daɣen yella yid-es. 
					</seg>
					<seg id="b.LUK.22.57" type="verse">
						Lameɛna Buṭrus yenkeṛ, yenna : Ur t-ssineɣ ara a tameṭṭut !  
					</seg>
					<seg id="b.LUK.22.58" type="verse">
						Cwiṭ akka, iwala-t-id yiwen nniḍen, yenna : Kečč daɣen d yiwen seg-sen. Buṭrus yerra-yas, yenna : Ur lliɣ ara seg-sen ay argaz !  
					</seg>
					<seg id="b.LUK.22.59" type="verse">
						Iɛedda wazal n ssaɛa, yenṭeq-ed yiwen nniḍen yenna : Mbla ccekk argaz-agi yella yid-es axaṭer d ajlili.  
					</seg>
					<seg id="b.LUK.22.60" type="verse">
						Buṭrus yerra-yas : Ur ẓriɣ ara d acu i d-teqqaṛeḍ ay argaz ! Werɛad yekfi ameslay... yeskkuɛ uyaziḍ. 
					</seg>
					<seg id="b.LUK.22.61" type="verse">
						Sidna Ɛisa yezzi ɣuṛ-es, immuqel-it. Dɣa Buṭrus yemmekta-d wayen i s-d-yenna Sidna Ɛisa : « Ass-agi, uqbel ad iskkuɛ uyaziḍ ad iyi-tnekṛeḍ tlata iberdan.» 
					</seg>
					<seg id="b.LUK.22.62" type="verse">
						Yeffeɣ ɣer beṛṛa iṭṭerḍeq s imeṭṭawen axaṭer yendem. 
					</seg>
					<seg id="b.LUK.22.63" type="verse">
						Irgazen-nni i gɛussen Sidna Ɛisa, stehzayen fell-as kkaten-t.  
					</seg>
					<seg id="b.LUK.22.64" type="verse">
						?ɣummun-as udem-is, rnan qqaṛen-as « eɛqel ihi anwa i k-id yewten ». 
					</seg>
					<seg id="b.LUK.22.65" type="verse">
						Rnan regmen-t s mkul rregmat yellan.  
					</seg>
					<seg id="b.LUK.22.66" type="verse">
						Mi guli wass, tajmaɛt n lɛuqal n wegdud, lmuqedmin imeqqranen d lɛulama n ccariɛa nnejmaɛen. Wwin-d Sidna Ɛisa ɣer usqamu n ccṛeɛ.  
					</seg>
					<seg id="b.LUK.22.67" type="verse">
						Steqsan-t nnan-as : Ma d kečč i d Lmasiḥ, ini yaɣ t-id. Yerra-yasen : Atan ma nniɣ-awen-t-id ur iyi tețțamnem ara, 
					</seg>
					<seg id="b.LUK.22.68" type="verse">
						ma steqsaɣ-kkun-id ur iyi-d-țarram ara. 
					</seg>
					<seg id="b.LUK.22.69" type="verse">
						Lameɛna a wen-d-iniɣ, sya ɣer zdat,  Mmi-s n bunadem ad yeḥkem ɣer tama tayeffust n Sidi Ṛebbi Bab n tezmert.  
					</seg>
					<seg id="b.LUK.22.70" type="verse">
						Kkren-d akken ma llan nnan : Ihi kečč d Mmi-s n Ṛebbi ? Nețța yerra-yasen : Tennam-t-id, d nekk !  
					</seg>
					<seg id="b.LUK.22.71" type="verse">
						Imiren ɛeggḍen nnan : Dayen ur neḥwaǧ ara inigan, yenna-t-id s yimi-s, nesla-yas s imeẓẓuɣen-nneɣ.  
					</seg>
				</div>
				<div id="b.LUK.23" type="chapter">
					<seg id="b.LUK.23.1" type="verse">
						Tajmaɛt meṛṛa tekker, wwin Sidna Ɛisa ɣer lḥakem Bilaṭus. 
					</seg>
					<seg id="b.LUK.23.2" type="verse">
						Bdan țcetkin fell-as, qqaṛen : -- Nufa argaz-agi yeskker ccwal ger lɣaci-nneɣ, yeqqaṛ-asen : « ur țxelliṣet ara leɣṛama i Qayṣer », yeqqaṛ daɣen : « d nețța i d Lmasiḥ, i d agellid ».  
					</seg>
					<seg id="b.LUK.23.3" type="verse">
						Bilaṭus isteqsa-t s imeslayen-agi : D kečč i d agellid n wat Isṛail ? Sidna Ɛisa yerra-yas : Tenniḍ-t-id.  
					</seg>
					<seg id="b.LUK.23.4" type="verse">
						Bilaṭus yenna i lmuqedmin imeqqranen d lɣaci : Ur s-d-ssukkseɣ acemma i wergaz-agi. 
					</seg>
					<seg id="b.LUK.23.5" type="verse">
						Nutni țkemmilen qqaṛen : Yeskker ccwal ger lɣaci s wayen yesselmad ; yebda-d si tmurt n Jlili, yuɣal ɣer tmurt n Yahuda meṛṛa, tura yewweḍ-ed ɣer dagi. 
					</seg>
					<seg id="b.LUK.23.6" type="verse">
						Bilaṭus, mi gesla bedren-d tamurt n Jlili, yesteqsa ɣef Sidna Ɛisa ma d ajlili i gella. 
					</seg>
					<seg id="b.LUK.23.7" type="verse">
						Mi geẓra belli Sidna Ɛisa ajlili, n tmurt i ɣef yeḥkem Hiṛudus, iceggeɛ-as-t i Hiṛudus yellan ula d nețța di temdint n Lquds ussan-nni.  
					</seg>
					<seg id="b.LUK.23.8" type="verse">
						Hiṛudus ifṛeḥ aṭas mi geẓra Sidna Ɛisa, axaṭer acḥal segmi yebɣa a t-iẓer ɣef ddemma n wayen yesla fell-as. Yețmenni a t-iwali yexdem lbeṛhan, 
					</seg>
					<seg id="b.LUK.23.9" type="verse">
						isteqsa-t aṭas, lameɛna Sidna Ɛisa ur as-d-yerri acemma.  
					</seg>
					<seg id="b.LUK.23.10" type="verse">
						Lmuqedmin imeqqranen akk-d lɛulama n ccariɛa yellan dinna țcetkayen fell-as s lɣecc. 
					</seg>
					<seg id="b.LUK.23.11" type="verse">
						Hiṛudus d lɛeskeṛ-is ḥeqṛen-t, stehzayen fell as, selsen-as yiwen ubeṛnus ifazen, imiren rran-t i Bilaṭus. 
					</seg>
					<seg id="b.LUK.23.12" type="verse">
						Seg wass-nni, Bilaṭus d Hiṛudus uɣalen d imdukkal nutni yellan zik d iɛdawen.  
					</seg>
					<seg id="b.LUK.23.13" type="verse">
						Imiren Bilaṭus yesnejmaɛ-ed lmuqedmin imeqqranen d lɛulama akk-d lɣaci, 
					</seg>
					<seg id="b.LUK.23.14" type="verse">
						yenna-yasen : Tewwim-iyi-d argaz-agi, tennam d yeskker ccwal ger lɣaci ; atan steqsaɣ-t zdat-wen ur ufiɣ ara deg-s ayen akka s wayes i d-teccetkam fell as. 
					</seg>
					<seg id="b.LUK.23.15" type="verse">
						Ula d Hiṛudus ur s-d yessukkes acemma imi i ɣ-t-id-yerra. Ihi argaz-agi ur yexdim ara ayen yuklalen lmut. 
					</seg>
					<seg id="b.LUK.23.16" type="verse">
						A s-fkeɣ tiɣṛit imiren a s-serrḥeɣ. 
					</seg>
					<seg id="b.LUK.23.17" type="verse">
						Mkul Tafaska n izimer n leslak  Bilaṭus yețserriḥ-ed i yiwen umeḥbus. 
					</seg>
					<seg id="b.LUK.23.18" type="verse">
						Lɣaci meṛṛa țɛeggiḍen qqaṛen : Enɣ-it , tserḥeḍ-ed i Barabas !  
					</seg>
					<seg id="b.LUK.23.19" type="verse">
						Barabas-agi yețwaḥbes ɣef ccwal i gexdem di temdint-nni akk ț-țemgeṛṭ i genɣa.  
					</seg>
					<seg id="b.LUK.23.20" type="verse">
						Bilaṭus yebɣan a d-iserreḥ i Sidna Ɛisa ihḍeṛ-ed tikkelt nniḍen i lɣaci, 
					</seg>
					<seg id="b.LUK.23.21" type="verse">
						lameɛna nutni țɛeggiḍen qqaṛen : Semmeṛ-it, semmeṛ-it ɣef wumidag.  
					</seg>
					<seg id="b.LUK.23.22" type="verse">
						Bilaṭus inṭeq-ed tikkelt tis tlata, yenna-yasen : D acu n cceṛ i gexdem ? Ur ufiɣ ara deg-s ayen yuklalen lmut. Atan ihi a s-fkeɣ tiɣṛit, imiren a s-serrḥeɣ. 
					</seg>
					<seg id="b.LUK.23.23" type="verse">
						Lameɛna nutni ḥeṛsen-t s leɛyaḍ qqaṛen : Semmeṛ-it ɣef lluḥ ! ?elben-t s leɛyaḍ-nsen 
					</seg>
					<seg id="b.LUK.23.24" type="verse">
						dɣa Bilaṭus yeqbel ayen i s-ssutren. 
					</seg>
					<seg id="b.LUK.23.25" type="verse">
						Iserreḥ-as-d i umeḥbus-nni issekren ccwal yerna yenɣa tamgeṛṭ ; ma d Sidna Ɛisa yefka-yasen-t ad xedmen yis ayen bɣan.  
					</seg>
					<seg id="b.LUK.23.26" type="verse">
						Mi wwin Sidna Ɛisa, mmugren-d yiwen wergaz n temdint n Qiṛwan ițțusemman Semɛun, yuɣal-ed si lexla ; ḥettmen fell-as ad ibbib amidag-nni, ad iddu deffir Sidna Ɛisa. 
					</seg>
					<seg id="b.LUK.23.27" type="verse">
						Aṭas n lɣaci i d-itebɛen deffir nsen, llant gar-asen tilawin kkatent deg idmaren-nsent, țrunt fell-as. 
					</seg>
					<seg id="b.LUK.23.28" type="verse">
						Sidna Ɛisa yezzi-d ɣuṛ-sent yenna-yasent : A yessi-s n temdint n Lquds ur țrumt ara fell-i, țrumt ɣef yiman-nkunt d warraw-nkunt, 
					</seg>
					<seg id="b.LUK.23.29" type="verse">
						axaṭer atan a d-asen wussan i deg ara yinin : « ț-țiseɛdiyin tid ur nezmir ara a d-sɛunt dderya, ț-țiseɛdiyin tid ur d-nuriw ara, ur nessuṭeḍ ara.» 
					</seg>
					<seg id="b.LUK.23.30" type="verse">
						Imiren imdanen ad bdun ad qqaṛen :  ay idurar ɣlit-ed fell-aɣ, a tiɣaltin ffremt-aɣ. 
					</seg>
					<seg id="b.LUK.23.31" type="verse">
						Axaṭer ma xedmen annect-a i wesɣaṛ akken d azegzaw amek ara tedṛu d uquṛan ?  
					</seg>
					<seg id="b.LUK.23.32" type="verse">
						Wwin daɣen sin n yemcumen iwakken a ten-semmṛen akk-d Sidna Ɛisa.  
					</seg>
					<seg id="b.LUK.23.33" type="verse">
						Mi wwḍen ɣer yiwen wemkan ițțusemman « Iɣil Uqeṛṛuy», semmṛen Sidna Ɛisa ɣef lluḥ, nețța d sin-nni yembaṣiyen, yiwen ɣer tama-s tayeffust wayeḍ ɣer tama-s tazelmaṭ. 
					</seg>
					<seg id="b.LUK.23.34" type="verse">
						Dɣa Sidna Ɛisa yenṭeq-ed yenna : A Baba eɛfu-yasen imi ur ẓrin ara d acu i xeddmen. Iɛsekṛiwen-nni gren tasɣaṛt ad feṛqen gar-asen llebsa-ines. 
					</seg>
					<seg id="b.LUK.23.35" type="verse">
						Lɣaci i gbedden dinna țfeṛṛiǧen ; lmuqedmin țmesxiṛen fell-as qqaṛen : Isellek wiyaḍ, ad isellek iman-is tura ma yella ț-țideț d Lmasiḥ i gextaṛ Ṛebbi.  
					</seg>
					<seg id="b.LUK.23.36" type="verse">
						Iɛsekṛiwen daɣen țmesxiṛen fell as, qeṛṛben ɣuṛ-es bɣan a s-sswen lxell, 
					</seg>
					<seg id="b.LUK.23.37" type="verse">
						qqaṛen-as : Ma d agellid n wat Isṛail i telliḍ, sellek iman-ik.  
					</seg>
					<seg id="b.LUK.23.38" type="verse">
						Ddmen-d daɣen yiwet n telwiḥt, semmṛen-ț sennig uqeṛṛuy-is, uran deg-s : « wagi d agellid n wat Isṛail ».  
					</seg>
					<seg id="b.LUK.23.39" type="verse">
						Yiwen seg seg imbaṣiyen-nni ițțusemmṛen ɣef lluḥ, ireggem Sidna Ɛisa, yeqqaṛ-as : Ma d Lmasiḥ i telliḍ sellek iman ik tsellkeḍ-aɣ ula d nukkni.  
					</seg>
					<seg id="b.LUK.23.40" type="verse">
						Lameɛna wayeḍ ilumm-it yenna yas : Ur tuggadeḍ ara Ṛebbi, kečč ițțusemmṛen am nețța ?  
					</seg>
					<seg id="b.LUK.23.41" type="verse">
						Nukni ma ḥekmen fell-aɣ d lḥeqq axaṭer nuklal lmut s wayen i nexdem ; lameɛna nețța ur yexdim acemma n wayen n diri.  
					</seg>
					<seg id="b.LUK.23.42" type="verse">
						Yezzi ɣer Sidna Ɛisa yenna-yas : A Ɛisa, mmekti-yi-d m'ara d-tas lḥekma n tgeldit-ik.  
					</seg>
					<seg id="b.LUK.23.43" type="verse">
						Sidna Ɛisa yerra-yas : A k-iniɣ tideț, ass-agi aț-țiliḍ yid-i di lǧennet.  
					</seg>
					<seg id="b.LUK.23.44" type="verse">
						Aț-țili d leǧwahi n tnac, yeɣli-d ṭṭlam ɣef tmurt meṛṛa armi d țlata n tmeddit. 
					</seg>
					<seg id="b.LUK.23.45" type="verse">
						Leḥjab yellan deg umkan iqedsen di lǧameɛ, icerreg di tlemmast.  
					</seg>
					<seg id="b.LUK.23.46" type="verse">
						Sidna Ɛisa iɛeggeḍ s ṣṣut ɛlayen :  A Baba Ṛebbi, atan ṛṛuḥ-iw ger ifassen-ik. Mi genna imeslayen-agi, yeffeɣ-it ṛṛuḥ. 
					</seg>
					<seg id="b.LUK.23.47" type="verse">
						Lqebṭan mi geẓra ayen yedṛan yețweḥḥid Ṛebbi yenna : ?-țideț, amdan-agi d aḥeqqi.  
					</seg>
					<seg id="b.LUK.23.48" type="verse">
						Lɣaci akk i gḥedṛen dinna, mi walan ayen yedṛan ḥeznen, uɣalen syenna kkaten deg idmaren-nsen.  
					</seg>
					<seg id="b.LUK.23.49" type="verse">
						Wid akk iḥemmlen Sidna Ɛisa qqimen deg lebɛid țmuqulen ayen yedṛan, llant gar-asen tilawin i d yeddan yid-es si tmurt n Jlili.  
					</seg>
					<seg id="b.LUK.23.50" type="verse">
						Yella yiwen wergaz ger lmuqedmin imeqqranen n usqamu n ccṛeɛ, isem-is Yusef, n taddart n Arimati n at Yahuda. Ur iqbil ṛṛay-nsen, ur iqbil lecɣal-nsen, d argaz n lɛali yerna d aḥeqqi, yețṛaǧu tageldit n Ṛebbi.  
					</seg>
					<seg id="b.LUK.23.52" type="verse">
						Iṛuḥ ɣer Bilaṭus yessuter-as lǧețța n Sidna Ɛisa.  
					</seg>
					<seg id="b.LUK.23.53" type="verse">
						Iṣubb-it-id seg umidag, yețțel-it di lekfen, yessers-it deg uẓekka yeɣzan deg wezṛu anda ur yemḍil ula d yiwen.  
					</seg>
					<seg id="b.LUK.23.54" type="verse">
						Ass-nni d ass n lǧemɛa i deg țheggin lɣaci iman-nsen i wass n ssebt yellan d ass n westeɛfu.  
					</seg>
					<seg id="b.LUK.23.55" type="verse">
						Tilawin-nni i d-yeddan d Sidna Ɛisa si tmurt n Jlili, ddant d Yusef ɣer uẓekka, walant amek i ssersen lǧețța-s.  
					</seg>
					<seg id="b.LUK.23.56" type="verse">
						Syenna uɣalent ɣer yexxamen nsent iwakken ad heggint leɛṭeṛ d wayen xeddmen i lmegtin, i lǧețța n Sidna Ɛisa. Azekka-nni n ssebt, steɛfant akken i d-tenna ccariɛa.  
					</seg>
				</div>
				<div id="b.LUK.24" type="chapter">
					<seg id="b.LUK.24.1" type="verse">
						Ass n lḥedd ṣṣbeḥ zik, tilawin nni ṛuḥent ɣer uẓekka, wwint yid-sent leɛṭeṛ i d-heggant.  
					</seg>
					<seg id="b.LUK.24.2" type="verse">
						Ufant azṛu-nni iqeflen aẓekka, yegrareb akkin. 
					</seg>
					<seg id="b.LUK.24.3" type="verse">
						Mi kecment ɣer daxel, ur ufint ara lǧețța n Sidna Ɛisa ; 
					</seg>
					<seg id="b.LUK.24.4" type="verse">
						qqiment wehment. Atnaya ḍehṛen-asent-id sin yergazen s llebsa yețfeǧǧiǧen. 
					</seg>
					<seg id="b.LUK.24.5" type="verse">
						Ikcem itent lxuf, brant i wallen nsent ɣer lqaɛa ; irgazen-nni nnan-asent : Acuɣeṛ tețqellibemt deg uẓekka win yeddren ? 
					</seg>
					<seg id="b.LUK.24.6" type="verse">
						Ulac-it dagi, yeḥya-d si ger lmegtin. Ur tecfimt ara ɣef wayen i wen-d-yenna di tmurt n Jlili ?  
					</seg>
					<seg id="b.LUK.24.7" type="verse">
						« Ilaq Mmi-s n bunadem ad ițwasellem ger ifassen n yemcumen, ad ițusemmeṛ ɣef wumidag, ass wis tlata a d-iḥyu si ger lmegtin. » 
					</seg>
					<seg id="b.LUK.24.8" type="verse">
						Dɣa mmektant-ed imeslayen n Sidna Ɛisa. 
					</seg>
					<seg id="b.LUK.24.9" type="verse">
						Fɣent seg uẓekka iwakken ad ssiwḍent lexbaṛ ɣef wayen yedṛan, i ḥdac-nni yinelmaden d wid yellan yid-sen.  
					</seg>
					<seg id="b.LUK.24.10" type="verse">
						Llant gar-asent Meryem-nni tamagdalit, Yunna, Meryem yemma-s n Yeɛqub akk-d tidak nniḍen yeddan yid-sent ; ḥkant kullec i inelmaden.  
					</seg>
					<seg id="b.LUK.24.11" type="verse">
						Lameɛna ayen i sen-ḥkant iban asen-d am tmacahuț, ur tent-uminen ara. 
					</seg>
					<seg id="b.LUK.24.12" type="verse">
						Dɣa Buṭrus yekker yuzzel ɣer uẓekka. Mi gewweḍ, imuqel ɣer daxel, iwala anagar lekfen di lqaɛa. Yuɣal syenna, iwhem deg wayen yedṛan.  
					</seg>
					<seg id="b.LUK.24.13" type="verse">
						Ass-nni, sin inelmaden teddun ɣer yiwet n taddart isem-is Amawes, taddart-agi tebɛed ɣef temdint n Lquds azal n snat sswayeɛ n tikli. 
					</seg>
					<seg id="b.LUK.24.14" type="verse">
						?eddun țmeslayen wway gar-asen ɣef wayen akk yedṛan. 
					</seg>
					<seg id="b.LUK.24.15" type="verse">
						Akken llan țmeslayen, Sidna Ɛisa iqeṛṛeb ɣuṛ-sen, yedda yid-sen. 
					</seg>
					<seg id="b.LUK.24.16" type="verse">
						Lameɛna nutni ur t-eɛqilen ara. 
					</seg>
					<seg id="b.LUK.24.17" type="verse">
						Yenna-yasen : ?ef wacu i tețmeslayem akka deg webrid ? D acu i d yesseɣlin fell-awen leḥzen ?  
					</seg>
					<seg id="b.LUK.24.18" type="verse">
						Yiwen deg-sen, isem-is Klufas, yenna-yas : Eɛni anagar kečč ur neẓri ara ayen yedṛan ussan-agi di temdint n Lquds ?  
					</seg>
					<seg id="b.LUK.24.19" type="verse">
						Nețța yenna-yasen : D acu yedṛan akka ? Rran-as : Ayen yedṛan d Ɛisa anaṣari nnbi-nni, yesɛan tazmert tameqqrant deg wayen ixeddem d wayen i d-iqqaṛ zdat Ṛebbi akk-d yemdanen.  
					</seg>
					<seg id="b.LUK.24.20" type="verse">
						Lmuqedmin imeqqranen d lḥekkam-nneɣ sellmen-t ɣer ifassen n iṛumaniyen, ḥekmen fell-as s lmut, semmṛen-t ɣef wumidag. 
					</seg>
					<seg id="b.LUK.24.21" type="verse">
						Nukni neḍmeɛ d nețța ara isellken wat Isṛail ; ass-agi d ass wis tlata segmi yedṛa wannect-a.  
					</seg>
					<seg id="b.LUK.24.22" type="verse">
						?-țideț, kra si tilawin-nneɣ swehment-aɣ ! Mi ṛuḥent ṣṣbeḥ zik ɣer uẓekka 
					</seg>
					<seg id="b.LUK.24.23" type="verse">
						ur ufint ara lǧețța-s. Uɣalent-ed nnant-aɣ-ed belli ḍehṛen asent-ed snat n lmalayekkat i sent id-yennan « atan yedder. »  
					</seg>
					<seg id="b.LUK.24.24" type="verse">
						Kra seg-neɣ ṛuḥen ɣer uẓekka ufan kullec akken i t-id-nnant tilawin nni ; lameɛna nețța ur t-ẓrin ara.  
					</seg>
					<seg id="b.LUK.24.25" type="verse">
						Dɣa Sidna Ɛisa yenna-yasen : A wid iɣeflen ! Acimi tețɛeṭṭilem aț-țamnem s wayen i d-nnan lenbiya ? 
					</seg>
					<seg id="b.LUK.24.26" type="verse">
						Eɛni ur ilaq ara ad yenɛețțab Lmasiḥ akka uqbel ad yekcem di tmanegt-is ?  
					</seg>
					<seg id="b.LUK.24.27" type="verse">
						Dɣa yessefhem-asen ayen meṛṛa yuran fell-as di tira iqedsen ; yebda-d si tektabin n Sidna Musa, armi ț-țid n lenbiya meṛṛa.  
					</seg>
					<seg id="b.LUK.24.28" type="verse">
						Mi qṛib ad awḍen ɣer taddart i ɣer teddun, Sidna Ɛisa yerra iman-is am akken yebɣa ad ikemmel abrid-is. 
					</seg>
					<seg id="b.LUK.24.29" type="verse">
						Lameɛna nutni ḥellelen-t nnan-as : Qqim yid-nneɣ, atan ț-țameddit, qṛib a d-yeɣli yiḍ. Sidna Ɛisa ikcem ad yeqqim yid-sen.  
					</seg>
					<seg id="b.LUK.24.30" type="verse">
						Mi qqimen ɣer imensi, yeddem ed aɣṛum, yeḥmed Ṛebbi, yebḍa-t, ifṛeq-asen-t. 
					</seg>
					<seg id="b.LUK.24.31" type="verse">
						Dɣa ldint-ed wallen nsen, ɛeqlen-t, imiren kan yețwaṛfeɛ gar-asen. 
					</seg>
					<seg id="b.LUK.24.32" type="verse">
						Bdan qqaṛen wway gar-asen : Ur nḥuss ara i kra iṛeqqen deg wulawen-nneɣ mi ɣ-d-iheddeṛ deg ubrid yerna yessefham-aɣ-d ayen yellan di tira iqedsen ?  
					</seg>
					<seg id="b.LUK.24.33" type="verse">
						Imiren kan, kkren-d uɣalen ɣer temdint n Lquds. Ufan ḥdac-nni inelmaden akk-d imdukkal-nsen nnejmaɛen. 
					</seg>
					<seg id="b.LUK.24.34" type="verse">
						Nnan-asen-d : ?-țideț Sidna Ɛisa iḥya-d, yesban ed iman-is i Semɛun.  
					</seg>
					<seg id="b.LUK.24.35" type="verse">
						Nutni daɣen bdan ḥekkun-asen ayen yedṛan yid-sen deg webrid d wamek i t-ɛeqlen mi sen-ifṛeq aɣṛum.  
					</seg>
					<seg id="b.LUK.24.36" type="verse">
						Mazal-iten țmeslayen, Sidna Ɛisa s yiman-is ibedd-ed gar-asen. Yenna yasen : Sslam fell-awen.  
					</seg>
					<seg id="b.LUK.24.37" type="verse">
						Ikcem-iten akk lxuf, ɣilen d lexyal i d-ibedden ɣuṛ-sen. 
					</seg>
					<seg id="b.LUK.24.38" type="verse">
						Nețța yenna-yasen : Acuɣeṛ i tuggadem ? D acu-t ccekk-agi deg ulawen-nwen ?  
					</seg>
					<seg id="b.LUK.24.39" type="verse">
						Walit ifassen-iw akk-d iḍaṛṛen iw, d nekk s yiman-iw ! Nnalet-iyi-d, walit ! Lexyal ur yesɛi aksum ur yesɛi iɣsan, akken tețwalim sɛiɣ-ten !  
					</seg>
					<seg id="b.LUK.24.40" type="verse">
						Mi sen-yenna ayagi, yesken-asen ifassen-is d iḍaṛṛen-is.  
					</seg>
					<seg id="b.LUK.24.41" type="verse">
						Wehmen, ččuṛen wulawen-nsen d lfeṛḥ armi ur zmiren ara ad amnen ayen țwalin, dɣa yenna-yasen : Yella dagi wayen ara ččeɣ ?  
					</seg>
					<seg id="b.LUK.24.42" type="verse">
						Fkan-as-d aftat n lḥut ikenfen. 
					</seg>
					<seg id="b.LUK.24.43" type="verse">
						Iddem-it-id, yečča-t zdat-sen. 
					</seg>
					<seg id="b.LUK.24.44" type="verse">
						Yenna yasen : Atah wayen i wen-d-nniɣ mi lliɣ yid-wen : « ilaq ad yedṛu wayen akk yuran fell-i di ccariɛa n Musa, d lenbiya akk-d ?abur ».  
					</seg>
					<seg id="b.LUK.24.45" type="verse">
						Dɣa yeldi-yasen leɛqel iwakken ad fehmen tira iqedsen, 
					</seg>
					<seg id="b.LUK.24.46" type="verse">
						yenna yasen : Atah wayen yuran tira iqedsen: « ilaq Lmasiḥ ad yeɛteb, a d-iḥyu ass wis tlata si ger lmegtin, 
					</seg>
					<seg id="b.LUK.24.47" type="verse">
						țțuba d leɛfu n ddnubat ad țwabeccṛen s yisem-is i leǧnas meṛṛa, a d-bdun si temdint n Lquds ».  
					</seg>
					<seg id="b.LUK.24.48" type="verse">
						Aql-ikkun d inigan-iw. 
					</seg>
					<seg id="b.LUK.24.49" type="verse">
						Atan a d-ceggɛeɣ fell-awen wayen i wen yewɛed Baba Ṛebbi. Qqimet di temdint-agi alamma ters-ed fell-awen tezmert n Ṛebbi ara d-yasen seg igenni.  
					</seg>
					<seg id="b.LUK.24.50" type="verse">
						Sidna Ɛisa yewwi inelmaden-is armi d leǧwahi n taddart n Bitani. Yerfed ifassen-is, iburek-iten.  
					</seg>
					<seg id="b.LUK.24.51" type="verse">
						Di teswiɛt-nni yemfaṛaq yid-sen, yețwarfed ɣer igenni, 
					</seg>
					<seg id="b.LUK.24.52" type="verse">
						ma d nutni ɣlin ɣef tgecrar, țḥemmiden-t ; imiren uɣalen ɣer temdint n Lquds s lfeṛḥ. 
					</seg>
					<seg id="b.LUK.24.53" type="verse">
						Yal ass țțilin deg wufrag n lǧameɛ iqedsen, țḥemmiden Sidi Ṛebbi.  
					</seg>
				</div>
			</div>
			<div id="b.JOH" type="book">
				<div id="b.JOH.1" type="chapter">
					<seg id="b.JOH.1.1" type="verse">
						Di tazwara yella win yellan d Awal n Ṛebbi, yella akk-d Ṛebbi, d nețța i d Ṛebbi. 
					</seg>
					<seg id="b.JOH.1.2" type="verse">
						Si tazwara, yella akk-d Ṛebbi, 
					</seg>
					<seg id="b.JOH.1.3" type="verse">
						kullec yețwaxleq seg-s ; deg wayen meṛṛa yețwaxelqen, ulac ayen ur d-nekki ara s ɣuṛ-es. 
					</seg>
					<seg id="b.JOH.1.4" type="verse">
						Deg-s i tella tudert ; tudert-agi tella ț-țafat i yemdanen. 
					</seg>
					<seg id="b.JOH.1.5" type="verse">
						Tafat tețfeǧǧiǧ di ṭṭlam, yerna ṭṭlam ur ț-iqbil ara.  
					</seg>
					<seg id="b.JOH.1.6" type="verse">
						Yella yiwen wergaz yețwaceggeɛ ed s ɣuṛ Ṛebbi, argaz-agi isem-is Yeḥya ; 
					</seg>
					<seg id="b.JOH.1.7" type="verse">
						yusa-d ad yili d inigi n tafat iwakken imdanen meṛṛa ad amnen s cchada-ines. 
					</seg>
					<seg id="b.JOH.1.8" type="verse">
						Mačči d nețța i ț-țafat, nețța yusa-d d inigi n tafat. 
					</seg>
					<seg id="b.JOH.1.9" type="verse">
						Tafat-agi ț-țafat n tideț, tusa-d ɣer ddunit iwakken aț-țecṛeq ɣef yal amdan. 
					</seg>
					<seg id="b.JOH.1.10" type="verse">
						Win yellan d Awal n Ṛebbi yella yakan si tazwara di ddunit, imi d nețța i ț-ixelqen lameɛna ddunit ur t- teɛqil ara. 
					</seg>
					<seg id="b.JOH.1.11" type="verse">
						Yusa-d ɣer lumma-s lameɛna nețțat ur t-teqbil ara.  
					</seg>
					<seg id="b.JOH.1.12" type="verse">
						Ma d wid i t-iqeblen yumnen yis, widak iɛuzz-iten, uɣalen d arraw n Ṛebbi, 
					</seg>
					<seg id="b.JOH.1.13" type="verse">
						mačči seg wemdan i d-lulen, mačči s lebɣi n tnefsit neɣ s lebɣi n wemdan, lameɛna d Ṛebbi i sen-yefkan tudert tajdiṭ.  
					</seg>
					<seg id="b.JOH.1.14" type="verse">
						Win akken yellan d Awal, yuɣal-ed d amdan, iɛac gar-aneɣ, yeččuṛ ț-țideț akk-d ṛṛeḥma. Nețweḥḥid di lqeḍra i d-yefka Baba Ṛebbi i Mmi-s awḥid. 
					</seg>
					<seg id="b.JOH.1.15" type="verse">
						Yeḥya iched-ed fell-as zdat lɣaci yeqqaṛ : D nețța ɣef i wen-d-nniɣ : win ara d-yasen deffir-iw yezwar-iyi-d axaṭer yella uqbel ad iliɣ.  
					</seg>
					<seg id="b.JOH.1.16" type="verse">
						Yesseṛwa-yaɣ s lxiṛat-is, lbaṛaka ɣef tayeḍ. 
					</seg>
					<seg id="b.JOH.1.17" type="verse">
						ccariɛa tusa-d s ufus n Sidna Musa, ma d ṛṛeḥma ț-țideț usant-ed s Sidna Ɛisa Lmasiḥ  
					</seg>
					<seg id="b.JOH.1.18" type="verse">
						Yiwen ur yeẓri Sidi Ṛebbi, Mmi-s awḥid yellan ɣuṛ-es, d nețța i ɣ-t-id isbeggnen.  
					</seg>
					<seg id="b.JOH.1.19" type="verse">
						Atah wamek i geched Yeḥya asmi i d-ceggɛen ɣuṛes lḥekkam n wudayen si temdint n Lquds. Ceggɛen-d ɣuṛes tajmaɛt n lmu-qedmin akk-d yemṛabḍen n at Lewwi akken a t-steqsin, nnan-as : Anwa-k keččini ?  
					</seg>
					<seg id="b.JOH.1.20" type="verse">
						Yenna-yasen tideț mbla tuffra : Mačči d nekk i d Lmasiḥ !  
					</seg>
					<seg id="b.JOH.1.21" type="verse">
						Rnan steqsan-t : Anwa-k ihi ? D kečč i d nnbi Ilyas ? Yeḥya yenna-yasen : Xaṭi mačči d nekk. Nutni rnan nnan-as : D nnbi i telliḍ ? Nețța yerra-yasen : Xaṭi !  
					</seg>
					<seg id="b.JOH.1.22" type="verse">
						Rnan ḥeṛsen-t nnan-as : Anwa-k ihi ? Ilaq a nerr lexbaṛ i wid i ɣ-d-iceggɛen. D acu i teqqaṛeḍ ɣef yiman-ik ?  
					</seg>
					<seg id="b.JOH.1.23" type="verse">
						Yeḥya yenna-yasen : Nekk d win akken ɣef i d-yenna nnbi Iceɛya :  ț-țaɣect tețɛeggiḍ deg unezṛuf : Heggit abrid i Sidi Ṛebbi !  
					</seg>
					<seg id="b.JOH.1.24" type="verse">
						Wid i d-yusan ɣuṛ-es i gellan di tejmaɛt n ifariziyen, 
					</seg>
					<seg id="b.JOH.1.25" type="verse">
						rnan steqsan-t nnan-as : Imi ur telliḍ ara d Lmasiḥ neɣ d nnbi Ilyas neɣ d nnbi nniḍen, iwacu ihi i tesseɣḍaseḍ lɣaci deg waman ?  
					</seg>
					<seg id="b.JOH.1.26" type="verse">
						Yeḥya yerra-yasen : Nekk sseɣḍaseɣ-kkun deg waman ; yella gar-awen yiwen ur t-tessinem ara, 
					</seg>
					<seg id="b.JOH.1.27" type="verse">
						usiɣ-ed uqbel-is, lameɛna ur uklaleɣ ara ad fsiɣ ulamma d lexyuḍ n warkasen-is.  
					</seg>
					<seg id="b.JOH.1.28" type="verse">
						Annect-agi meṛṛa yedṛa di taddart n Bitanya ɣer tama n cceṛq n wasif n Urdun anda i gesseɣḍas Yeḥya lɣaci.  
					</seg>
					<seg id="b.JOH.1.29" type="verse">
						Azekka-nni, Yeḥya iwala Sidna Ɛisa iteddu-d ɣuṛ-es, yenṭeq s ṣṣut ɛlayen : Atan Izimer n Ṛebbi, d win ițekksen ddnub n ddunit. 
					</seg>
					<seg id="b.JOH.1.30" type="verse">
						Fell-as i wen-d-nniɣ : « a d-yas yiwen, zwareɣ-t-id meɛna yella uqbel a d iliɣ.» 
					</seg>
					<seg id="b.JOH.1.31" type="verse">
						Nekk s yiman-iw ur ẓriɣ ara anwa-t meɛna usiɣ-ed ad sɣeḍseɣ deg waman akken a t-issinen wat Isṛail .  
					</seg>
					<seg id="b.JOH.1.32" type="verse">
						Atan wayen i d-yenna Yeḥya Aɣeṭṭas fell-as : Walaɣ Ṛṛuḥ iqedsen  iṣubb-ed seg igenni s ṣṣifa n tetbirt yers-ed fell-as. 
					</seg>
					<seg id="b.JOH.1.33" type="verse">
						Nekk ur ẓriɣ ara belli d nețța, meɛna Sidi Ṛebbi i yi-d iceggɛen iwakken ad sɣeḍseɣ deg waman, yenna-yi-d : « Aț-țwaliḍ Ṛṛuḥ iṣubb-ed seg igenni, a d-yers ɣef yiwen wergaz, d nețța ara yesɣeḍsen imdanen s Ṛṛuḥ iqedsen. » 
					</seg>
					<seg id="b.JOH.1.34" type="verse">
						Ayagi d ayen i ẓrant wallen-iw, daymi i d-cehdeɣ fell-as qqaṛeɣ : « Argaz-agi d Mmi-s n Ṛebbi.»  
					</seg>
					<seg id="b.JOH.1.35" type="verse">
						Azekka-nni, Yeḥya mazal-it dinna nețța d sin seg inelmaden-is. 
					</seg>
					<seg id="b.JOH.1.36" type="verse">
						Akken i gwala Sidna Ɛisa iɛedda-d, yenna-yasen : Atan izimer n Ṛebbi !  
					</seg>
					<seg id="b.JOH.1.37" type="verse">
						Mi slan i imeslayen-agi, inelmaden-nni tebɛen Sidna Ɛisa. 
					</seg>
					<seg id="b.JOH.1.38" type="verse">
						Sidna Ɛisa mi geẓra tebɛen-t-id, yezzi-d ɣuṛ-sen, yenna-yasen : D acu tebɣam ? Nutni nnan-as : Ṛabi ( yeɛni : a Sidi ), anda tzedɣeḍ ? 
					</seg>
					<seg id="b.JOH.1.39" type="verse">
						Yenna-yasen : Ddut yid-i aț-țeẓrem. Inelmaden-nni ddan yid-es, ẓran anda yezdeɣ. Aț-țili d ṛebɛa n tmeddit, qqimen yid-es armi yekfa wass. 
					</seg>
					<seg id="b.JOH.1.40" type="verse">
						Andriyus, gma-s n Semɛun Buṭrus d yiwen seg inelmaden-nni i gtebɛen Sidna Ɛisa m'akken i sen-d-yehdeṛ fell-as Yeḥya ; 
					</seg>
					<seg id="b.JOH.1.41" type="verse">
						iṛuḥ uqbel ɣer gma-s Semɛun, yenna-yas : Nufa Lmasiḥ ! Win i gextaṛ Ṛebbi.  
					</seg>
					<seg id="b.JOH.1.42" type="verse">
						Andriyus yewwi Semɛun ɣer Sidna Ɛisa. Akken i t-iwala Sidna Ɛisa, imuqel-it yenna-yas : Kečč i d Semɛun mmi-s n Yunes. Sya d asawen aț-tețțusemmiḍ Sifas yeɛni : Buṭrus.  
					</seg>
					<seg id="b.JOH.1.43" type="verse">
						Azekka-nni, Sidna Ɛisa yeqsed ad iṛuḥ ɣer tmurt n Jlili. Deg ubrid yemmuger-ed Filibus, yenna-yas : Ddu-d yid-i !  
					</seg>
					<seg id="b.JOH.1.44" type="verse">
						Filibus, d yiwen si taddart n Bitsayda, anda akken zedɣen Buṭrus d Andriyus. 
					</seg>
					<seg id="b.JOH.1.45" type="verse">
						Syenna Filibus yeẓra-d Natanahil, yenna-yas : Nufa win ɣef i d-yehdeṛ Sidna Musa di ccariɛa, win akken i ɣef d-xebbṛen lenbiya. D Ɛisa, mmi-s n Yusef n taddart n Naṣaret. 
					</seg>
					<seg id="b.JOH.1.46" type="verse">
						Natanahil yerra-yas : Amek, yezmer a d-iffeɣ wayen yelhan si taddart n Naṣaret ? Filibus yerra-yas : Eyya-d aț-țwaliḍ s wallen-ik !  
					</seg>
					<seg id="b.JOH.1.47" type="verse">
						Sidna Ɛisa mi gwala Natanahil iteddu-d ɣuṛ-es, yenna : Atah yiwen n wat Isṛail n tideț, ulac deg-s leɣdeṛ.  
					</seg>
					<seg id="b.JOH.1.48" type="verse">
						Natanahil yenna i Sidna Ɛisa : Anda i yi-tesneḍ ? Sidna Ɛisa yerra-yas : Uqbel a k-d-yessiwel Filibus, mi telliḍ ddaw n tneqleț, walaɣ-k-in ! 
					</seg>
					<seg id="b.JOH.1.49" type="verse">
						Dɣa Natanahil yenna-yas : A Sidi, kečč d Mmi-s n Ṛebbi ! D agellid n wat Isṛail !  
					</seg>
					<seg id="b.JOH.1.50" type="verse">
						Sidna Ɛisa yerra-yas : Tumneḍ imi i k-d-nniɣ walaɣ k-in seddaw n tneqleț ; sya ɣer zdat aț-țeẓred ayen yugaren annect-a ! 
					</seg>
					<seg id="b.JOH.1.51" type="verse">
						S tideț qqaṛeɣ-awen : aț-țwalim igenni yeldi, lmalayekkat n Sidi Ṛebbi țțalint țṣubbunt sennig Mmi-s n bunadem.  
					</seg>
				</div>
				<div id="b.JOH.2" type="chapter">
					<seg id="b.JOH.2.1" type="verse">
						Mi ɛeddan sin wussan, tella-d tmeɣṛa di tmurt n Jlili di taddart Kana, tella dinna yemma-s n Sidna Ɛisa. 
					</seg>
					<seg id="b.JOH.2.2" type="verse">
						Ula d Sidna Ɛisa yețwaɛṛed nețța d inelmaden-is ɣer tmeɣṛa-nni.  
					</seg>
					<seg id="b.JOH.2.3" type="verse">
						Imi i ten-ixuṣṣ ccṛab, yemma-s n Sidna Ɛisa tusa-d ɣuṛ-es tenna-yas : Ifuk-asen ccṛab ! 
					</seg>
					<seg id="b.JOH.2.4" type="verse">
						Sidna Ɛisa yerra-yas : D nekk neɣ d kemm i teɛna temsalt-agi a tameṭṭut ? Taswiɛt-iw urɛad i d-tusi. 
					</seg>
					<seg id="b.JOH.2.5" type="verse">
						Dɣa yemma-s tenna i iqeddacen : Xedmet ayen akk ara wen-d yini ! 
					</seg>
					<seg id="b.JOH.2.6" type="verse">
						Llant dinna sețța n tsebbalin ( icmuxen ) yețwaxedmen s wedɣaɣ, țțawint si tmanyin ar meyya uɛecrin n litrat, seg-sent i d-țɛemmiṛen wat Isṛail aman i luḍu. 
					</seg>
					<seg id="b.JOH.2.7" type="verse">
						Sidna Ɛisa yenna i iqeddacen nni : ?čaṛet ticbayliyin-agi d aman. ?čuṛen-tent armi d imi. 
					</seg>
					<seg id="b.JOH.2.8" type="verse">
						Dɣa yenna-asen : Ɛemmṛet-ed tura kra n waman seg-sent tawim-ten i bab n tmeɣṛa. Kkren xedmen akken i sen-d-yenna. 
					</seg>
					<seg id="b.JOH.2.9" type="verse">
						Win iḍebbṛen di leqdic n tmeɣṛa yeɛṛeḍ aman-nni i guɣalen d ccṛab. Nețța ur yeẓri ansi i d-yekka ccṛab-agi, ma d iqeddacen-is ẓran axaṭer d nutni i ten-id-yewwin. Iṛuḥ yessawel i yesli, 
					</seg>
					<seg id="b.JOH.2.10" type="verse">
						yenna-yas : Di tmeɣṛiwin, medden srusun-d uqbel ccṛab yelhan, mi ḥman inebgawen rennun-asen-d win ṛqiqen, kečč teǧǧiḍ ccṛab yelhan armi ț-țura !  
					</seg>
					<seg id="b.JOH.2.11" type="verse">
						D wagi i d lbeṛhan amezwaru i gexdem Sidna Ɛisa di taddart n Kana di tmurt n Jlili. S wakka i d-ibeggen tamanegt-is i inelmaden-is, dɣa umnen yis.  
					</seg>
					<seg id="b.JOH.2.12" type="verse">
						Deffir wayagi Sidna Ɛisa iṣubb ɣer temdint n Kafernaḥum. Tedda yid-es yemma-s, atmaten-is akk-d inelmaden-is ; qqimen dinna anagar kra n wussan.  
					</seg>
					<seg id="b.JOH.2.13" type="verse">
						Akken i d-yeqṛeb wass n Tfaska  n izimer n leslak yellan d lɛid n wat Isṛail, Sidna Ɛisa yuli ɣer temdint n Lquds. 
					</seg>
					<seg id="b.JOH.2.14" type="verse">
						Yufa deg wefrag n lǧameɛ iqedsen wid yeznuzun izgaren, ulli d yetbiren, yufa daɣen dinna wid yețbeddilen idrimen ; rran lǧameɛ iqedsen d ssuq.  
					</seg>
					<seg id="b.JOH.2.15" type="verse">
						Ixdem-ed ajelkwaḍ ( acelliṭ ) s wemrar, yebda itellif-iten s nutni s wulli-nsen akk-d yezgaren-nsen, iqleb-asen ( ițți-yasen ) daɣen ṭṭwabel i wid yețbeddilen idrimen, iḍeggeṛ asen kullec ɣer lqaɛa, issufeɣ-iten meṛṛa seg ufrag n lǧameɛ iqedsen , 
					</seg>
					<seg id="b.JOH.2.16" type="verse">
						yerna yenna i wid yeznuzun itbiren : Kkset syagi ssuq-nwen ! Wagi d axxam n Baba, ur t-țarrat ara d ssuq ! 
					</seg>
					<seg id="b.JOH.2.17" type="verse">
						inelmaden-is mmektan-d ayen yuran di tektabt n ?abur :  Leḥmala i sɛiɣ ɣef wexxam-ik am tmes itețțen ul-iw !  
					</seg>
					<seg id="b.JOH.2.18" type="verse">
						Kkren wudayen nnan-as : D acu n lbeṛhan ara ɣ-d-tbeggneḍ akken a neɛqel lḥekma s wayes i txeddmeḍ annect-agi ?  
					</seg>
					<seg id="b.JOH.2.19" type="verse">
						Sidna Ɛisa yerra-yasen : Huddet lǧameɛ-agi iqedsen, a t-id-sbeddeɣ di tlata wussan.  
					</seg>
					<seg id="b.JOH.2.20" type="verse">
						At Isṛail nnan-as : Wid yebnan lǧameɛ-agi qqimen deg-s sețța uṛebɛin iseggasen, kečč tzemreḍ a s-tɛiwdeḍ lebni di tlata wussan ! 
					</seg>
					<seg id="b.JOH.2.21" type="verse">
						Lameɛna « Lǧameɛ » i ɣef d-yehdeṛ Sidna Ɛisa d lǧețța-s. 
					</seg>
					<seg id="b.JOH.2.22" type="verse">
						Asmi i d-yeḥya Sidna Ɛisa si lmut ɣer tudert, inelmaden-is mmektan-d awal-agi i d-yenna, dɣa umnen s wayen yuran di tira iqedsen d wayen i d-yenna Sidna Ɛisa.  
					</seg>
					<seg id="b.JOH.2.23" type="verse">
						Mi gella Sidna Ɛisa di temdint n Lquds di lweqt n lɛid n Tfaska, aṭas i gumnen yis mi ẓran lbeṛhanat i gxeddem. 
					</seg>
					<seg id="b.JOH.2.24" type="verse">
						Lameɛna Sidna Ɛisa ur yesɛi ara deg-sen laman axaṭer yessen-iten akken ma llan.  
					</seg>
					<seg id="b.JOH.2.25" type="verse">
						Ur yeḥwaǧ ara a s-d-ḥkun ɣef yemdanen imi yessen ayen yellan deg wulawen-nsen.  
					</seg>
				</div>
				<div id="b.JOH.3" type="chapter">
					<seg id="b.JOH.3.1" type="verse">
						Yella yiwen wergaz isem-is Nikudem i gellan si tejmaɛt n ifariziyen, d yiwen seg imeqqranen n wat Isṛail. 
					</seg>
					<seg id="b.JOH.3.2" type="verse">
						Iṛuḥ-ed deg iḍ ɣer Sidna Ɛisa yenna-yas : A Sidi neẓra belli d Sidi Ṛebbi i k-id-iceggɛen iwakken a ɣ-teslemdeḍ, axaṭer yiwen ur izmir ad yexdem lbeṛhanat i txeddmeḍ m'ur yelli ara Ṛebbi yid-es.  
					</seg>
					<seg id="b.JOH.3.3" type="verse">
						Sidna Ɛisa yerra-yas : S tideț a k-d-iniɣ : yiwen ur izmir ad iẓer tagelda n Ṛebbi m'ur d-iɛawed ara talalit.  
					</seg>
					<seg id="b.JOH.3.4" type="verse">
						Nikudem yenna-yas : Amek i gezmer yiwen a d iɛiwed talalit ma yella d amɣaṛ ? Izmer ad yuɣal ɣer tɛebbuṭ n yemma-s a d iɛiwed talalit ?  
					</seg>
					<seg id="b.JOH.3.5" type="verse">
						Sidna Ɛisa yerra-yas : Nniɣ-ak s tideț : m'ur d-ilul ara yiwen seg waman akk-d Ṛṛuḥ, ur ițțizmir ara ad ikcem tagelda n Ṛebbi. 
					</seg>
					<seg id="b.JOH.3.6" type="verse">
						Win i d-ilulen seg wemdan ț-țaṛwiḥt n wemdan, win i d-ilulen s Ṛṛuḥ iqedsen d Ṛṛuḥ. 
					</seg>
					<seg id="b.JOH.3.7" type="verse">
						Ur țțawham ara imi i k-d-nniɣ « ilaq a d-tɛiwdem talalit.» 
					</seg>
					<seg id="b.JOH.3.8" type="verse">
						Aḍu yețsuḍu ɣer wanda i s-yehwa, tselleḍ i ṣṣut-is lameɛna ur tẓerreḍ ara ansi d-yekka neɣ anda iteddu. Akka daɣen i gella ɣef kra n win i d-ilulen s Ṛṛuḥ iqedsen. 
					</seg>
					<seg id="b.JOH.3.9" type="verse">
						Nikudem yenna-yas : Amek ara yedṛu wayagi ?  
					</seg>
					<seg id="b.JOH.3.10" type="verse">
						Sidna Ɛisa yerra-yas : Tesselmadeḍ ccariɛa i wat Isṛail ur tessineḍ ara annect-agi ? 
					</seg>
					<seg id="b.JOH.3.11" type="verse">
						A k- iniɣ tideț: neqqaṛ-ed ayen kan i nessen, nețcehhid-ed s wayen i nwala, lameɛna kunwi ur teqbilem ara cchada-nneɣ. 
					</seg>
					<seg id="b.JOH.3.12" type="verse">
						M'ur tuminem ara mi wen-d-hedṛeɣ ɣef temsalin n ddunit-agi amek ara tamnem s tid n igenwan ?  
					</seg>
					<seg id="b.JOH.3.13" type="verse">
						Yiwen ur yuli ɣer igenwan anagar Mmi-s n bunadem i d-iṣubben seg igenwan. 
					</seg>
					<seg id="b.JOH.3.14" type="verse">
						Akken i gɛelleq Musa azrem n nnḥas ɣef tgejdit deg unezṛuf, i glaq ad ițțuɛelleq daɣen Mmi-s n bunadem 
					</seg>
					<seg id="b.JOH.3.15" type="verse">
						iwakken kra n win yumnen yis, ad yesɛu tudert n dayem.  
					</seg>
					<seg id="b.JOH.3.16" type="verse">
						Sidi Ṛebbi iḥemmel imdanen n ddunit meṛṛa armi i d-yefka Mmi-s awḥid iwakken kra n win yumnen yis ur yețmețțat ara meɛna ad yesɛu tudert n dayem.  
					</seg>
					<seg id="b.JOH.3.17" type="verse">
						Sidi Ṛebbi ur d-iceggeɛ ara Mmi-s ɣer ddunit iwakken ad iḥaseb imdanen meɛna iwakken a ten-isellek. 
					</seg>
					<seg id="b.JOH.3.18" type="verse">
						Win yumnen yis ur yețțuḥaseb ara, ma d win ur numin ara atan yețțuḥaseb yakan, imi ur yumin ara s Mmi-s awḥid n Sidi Ṛebbi.  
					</seg>
					<seg id="b.JOH.3.19" type="verse">
						Atah lḥisab yellan fell-as : « tafat tusa-d ɣer ddunit meɛna imdanen ḥemmlen ṭṭlam axiṛ n tafat, axaṭer lecɣal-nsen diri-ten. » 
					</seg>
					<seg id="b.JOH.3.20" type="verse">
						Kra n win ixeddmen cceṛ, yekṛeh tafat yerna ur ițqeṛṛib ara ɣuṛ-es, ițțaggad a d-tessedheṛ yir lecɣal-is.  
					</seg>
					<seg id="b.JOH.3.21" type="verse">
						Ma d win iteddun di tideț yețțas-ed ɣer tafat akken a d-iban belli kra n wayen ixeddem, ixeddem it di lebɣi n Sidi Ṛebbi.  
					</seg>
					<seg id="b.JOH.3.22" type="verse">
						Syenna Sidna Ɛisa d inelmaden is ṛuḥen ɣer tmurt n Yahuda, qqimen dinna kra n wussan, sseɣḍasen lɣaci deg waman.  
					</seg>
					<seg id="b.JOH.3.23" type="verse">
						Yeḥya daɣen yella yesseɣḍas lɣaci di Ɛinun ț-țama n Salim imi qwan waman dinna. Aṭas lɣaci i d-ițasen ɣuṛ-es iwakken a ten-isseɣḍes. 
					</seg>
					<seg id="b.JOH.3.24" type="verse">
						Di lweqt-nni urɛad i skecmen Yeḥya ɣer lḥebs.  
					</seg>
					<seg id="b.JOH.3.25" type="verse">
						Yiwen wass kra seg inelmaden n Yeḥya hedṛen d yiwen wergaz n wat Isṛail ɣef luḍu. 
					</seg>
					<seg id="b.JOH.3.26" type="verse">
						Ṛuḥen ɣer Yeḥya, nnan-as : A Sidi, win yellan yid-ek mi telliḍ agemmaḍ i wasif n Urdun, win akken i ɣef d-tcehdeḍ, atan yesseɣḍas ula d nețța, lɣaci meṛṛa țṛuḥun ɣuṛ-es.  
					</seg>
					<seg id="b.JOH.3.27" type="verse">
						Yeḥya yerra-yasen : Yiwen ur izmir ad ixdem ccɣel nniḍen sennig wayen i s-d-yefka Sidi Ṛebbi.  
					</seg>
					<seg id="b.JOH.3.28" type="verse">
						Aql-ikkun s yiman-nwen d inigan, acḥal d abrid i wen-d nniɣ : mačči d nekk i d Lmasiḥ, țwaceggɛeɣ d kan uqbel-is .  
					</seg>
					<seg id="b.JOH.3.29" type="verse">
						Iwumi tewjed teslit ? Anaɣ i yesli ! Ma d aḥbib n yesli d win yețɣimin ɣer tama-s, ifeṛṛeḥ m'ara isel i ṣṣut n yesli. Ula d nekk tura lfeṛḥ-iw yennekmal. 
					</seg>
					<seg id="b.JOH.3.30" type="verse">
						Ilaq nețța ad yețțimɣuṛ nekk ad țțim?iyeɣ.  
					</seg>
					<seg id="b.JOH.3.31" type="verse">
						Win i d-yusan seg igenni yella nnig n wayen yellan meṛṛa, ma d win yellan n ddunit-agi iheddeṛ anagar ɣef wayen yellan di ddunit. Win i d-yusan seg igenni yella sennig-nsen meṛṛa. 
					</seg>
					<seg id="b.JOH.3.32" type="verse">
						Icehhed-ed ɣef wayen yeẓra d wayen yesla, lameɛna yiwen ur iqbil cchada-ines.  
					</seg>
					<seg id="b.JOH.3.33" type="verse">
						Win ara iqeblen cchada-ines, yetḥeqqeq belli Sidi Ṛebbi yeqqaṛ tideț. 
					</seg>
					<seg id="b.JOH.3.34" type="verse">
						S tideț amceggeɛ n Ṛebbi iheddeṛ imeslayen i s-d-yefka Ṛebbi, imi i t-yeččuṛ s Ṛṛuḥ iqedsen. 
					</seg>
					<seg id="b.JOH.3.35" type="verse">
						Baba Ṛebbi iḥemmel Mmi-s, yerra kullec ger ifassen-is.  
					</seg>
					<seg id="b.JOH.3.36" type="verse">
						Win yumnen s Mmi-s yesɛa tudert ur nfennu ; ma d win ur numin ara s Mmi-s ur yețwali ara tudert, urrif n Ṛebbi yezga fell-as.  
					</seg>
				</div>
				<div id="b.JOH.4" type="chapter">
					<seg id="b.JOH.4.1" type="verse">
						Ifariziyen slan s Sidna Ɛisa yesɛa aṭas n inelmaden yerna yesseɣḍas imdanen akteṛ n Yeḥya. 
					</seg>
					<seg id="b.JOH.4.2" type="verse">
						Lameɛna Sidna Ɛisa mačči d nețța s yiman-is i gesseɣḍasen lɣaci, ccɣel-agi yeǧǧa-t i inelmaden-is. Mi geẓra Sidna Ɛisa belli slan yis, 
					</seg>
					<seg id="b.JOH.4.3" type="verse">
						yeffeɣ si tmurt n at Yahuda. Iwakken ad yuɣal ɣer tmurt n Jlili, 
					</seg>
					<seg id="b.JOH.4.4" type="verse">
						ilaq-as ad iɛeddi ɣef tmurt n Samarya.  
					</seg>
					<seg id="b.JOH.4.5" type="verse">
						Yelḥeq ɣer taddart n Sicar iqeṛben akal i d-yeǧǧa Sidna Yeɛqub i mmi-s Yusef ; 
					</seg>
					<seg id="b.JOH.4.6" type="verse">
						dinna i gella lbir n Sidna Yeɛqub. Sidna Ɛisa yeqqim ɣef yiri n lbir akken ad yesteɛfu. Aț-țili d tnac n wass.  
					</seg>
					<seg id="b.JOH.4.7" type="verse">
						Yiwet n tmeṭṭut n Samarya tusa-d aț-țagem ; Sidna Ɛisa iluɛa-ț, yenna yas : A tameṭṭut, ma ulac aɣilif efk- yi-d ad sweɣ !  
					</seg>
					<seg id="b.JOH.4.8" type="verse">
						Yuɣ lḥal inelmaden-is ṛuḥen ɣer temdint a d-aɣen ayen ara ččen. 
					</seg>
					<seg id="b.JOH.4.9" type="verse">
						Tameṭṭut-nni tasamarit tenna-yas : Amek, kečč yellan n wat Isṛail tessutreḍ-iyi-d aț-țesweḍ i nekk yellan ț-țasamarit ? (axaṭer at Isṛail ur țemsaɛaden ara yerna ur țemxalaḍen ara d isamariyen).  
					</seg>
					<seg id="b.JOH.4.10" type="verse">
						Sidna Ɛisa yerra-yas : Lemmer teẓriḍ ayen i gebɣa Ṛebbi a m-t-id yefk akk-d win i m-d-yessutren aman, tili d kemm ara s-yessutren a m-d-yefk aț țesweḍ ; nețța, d aman yessidiren ara m-d-yefk.  
					</seg>
					<seg id="b.JOH.4.11" type="verse">
						Tameṭṭut-nni tenna-yas : A Sidi, ur tesɛiḍ ara s wacu ara d-tessaliḍ aman yerna lbir-agi lqay. Ansi ara k-d-kken waman-agi yessidiren ? 
					</seg>
					<seg id="b.JOH.4.12" type="verse">
						Tebɣiḍ eɛni a d-tiniḍ tɛeddaḍ jeddi-tneɣ Yeɛqub i ɣ-d yeǧǧan lbir-agi, i geswan seg-s nețța d warraw-is akk țqeḍɛiyin-is ?  
					</seg>
					<seg id="b.JOH.4.13" type="verse">
						Sidna Ɛisa yerra-yas : Kra n win ara yeswen seg waman-agi ad yuɣal ad iffad, 
					</seg>
					<seg id="b.JOH.4.14" type="verse">
						lameɛna win ara yeswen seg waman ara s-d-fkeɣ ur yețțuɣal ara ad iffad. Yerna aman ara s-d-fkeɣ ad uɣalen deg-s ț-țaɛwint ur nețɣaṛ ara, a d-tețfeggiḍ seg-s tudert n dayem.  
					</seg>
					<seg id="b.JOH.4.15" type="verse">
						Tameṭṭut-nni tenna-yas : A Sidi, efk-iyi-d seg waman-agi iwakken ur țțuɣaleɣ ara ad ffadeɣ neɣ a d-aseɣ ɣer lbir-agi ad agmeɣ. 
					</seg>
					<seg id="b.JOH.4.16" type="verse">
						Sidna Ɛisa yenna-yas : Ṛuḥ ssiwel-as i wergaz-im tuɣaleḍ-ed ɣer dagi !  
					</seg>
					<seg id="b.JOH.4.17" type="verse">
						Tameṭṭut-nni terra-yas : Ur sɛiɣ ara argaz ! Sidna Ɛisa yenna-yas : Tesɛiḍ lḥeqq imi d-tenniḍ ur sɛiɣ ara argaz. 
					</seg>
					<seg id="b.JOH.4.18" type="verse">
						Axaṭer xemsa iberdan i tzewǧeḍ, win yellan yid-em tura mačči d argaz-im ; deg wannect-agi ț-țideț i d-tenniḍ ! 
					</seg>
					<seg id="b.JOH.4.19" type="verse">
						Nețțat tenna-yas : A Sidi, ɛeqleɣ-k d nnbi i telliḍ. 
					</seg>
					<seg id="b.JOH.4.20" type="verse">
						Ini-yi-d anwa i gesɛan lḥeqq : lejdud nneɣ isamariyen ɛebbden Ṛebbi ɣef wudrar-agi, ma d kunwi s wat Isṛail teqqaṛem amkan anda i glaq a neɛbed Ṛebbi, d Lquds.  
					</seg>
					<seg id="b.JOH.4.21" type="verse">
						Sidna Ɛisa yenna-yas : A tameṭṭut, amen s wayen ara m-d-iniɣ ! Iteddu-d lweqt anda mačči ɣef wedrar-agi neɣ di Lquds ara yețwaɛbed Baba Ṛebbi. 
					</seg>
					<seg id="b.JOH.4.22" type="verse">
						Kunwi s isamariyen tɛebbdem ayen ur tessinem ara, ma d nukkni nɛebbed ayen nessen axaṭer leslak ițekk-ed seg wegdud n Isṛail.  
					</seg>
					<seg id="b.JOH.4.23" type="verse">
						Lameɛna iteddu-d lweqt yerna yewweḍ-ed, anda lmumnin n ṣṣeḥ ad ɛebbden Baba Ṛebbi s Ṛṛuḥ, s tideț, axaṭer d lmumnin-agi n ṣṣeḥ i gebɣa Baba Ṛebbi. 
					</seg>
					<seg id="b.JOH.4.24" type="verse">
						Imi Ṛebbi d Ṛṛuḥ i gella, ilaq wid ara t-iɛebden a t-ɛebden s Ṛṛuḥ ț-țideț.  
					</seg>
					<seg id="b.JOH.4.25" type="verse">
						Tameṭṭut-nni tenna-yas : ?riɣ a d-yas win i gextaṛ Sidi Ṛebbi, win ițțusemman « Lmasiḥ ». Asm'ara d-yas a ɣ-d-yessefhem kra yellan.  
					</seg>
					<seg id="b.JOH.4.26" type="verse">
						Sidna Ɛisa yerra-yas : Lmasiḥ, d nekk s yiman-iw !  
					</seg>
					<seg id="b.JOH.4.27" type="verse">
						Imiren kan wwḍen-d inelmaden is. Wehmen imi i t-id-ufan yețmeslay ț-țmeṭṭut ; lameɛna yiwen deg-sen ur s-yenni : d acu i tebɣiḍ ɣuṛ-es, neɣ iwacu i tețmeslayeḍ yid-es ? 
					</seg>
					<seg id="b.JOH.4.28" type="verse">
						Dɣa tameṭṭut-nni teǧǧa tacmuxt-is dinna, tuzzel ɣer taddart tenna i lɣaci :  
					</seg>
					<seg id="b.JOH.4.29" type="verse">
						Eyyaw aț-țe?rem yiwen yenna-yi-d akk ayen xedmeɣ ! Ad yili d nețța i d Lmasiḥ !  
					</seg>
					<seg id="b.JOH.4.30" type="verse">
						Lɣaci ffɣen-d si taddart ṛuḥen ad ẓren Sidna Ɛisa. 
					</seg>
					<seg id="b.JOH.4.31" type="verse">
						Uqbel a d-yaweḍ lɣaci, inelmaden-is ḥeṛsen-t ad yečč, nnan-as : A Sidi ɛeddi-d aț-țeččeḍ !  
					</seg>
					<seg id="b.JOH.4.32" type="verse">
						Yenna-yasen : Sɛiɣ lqut ara ččeɣ meɛna kunwi ur teẓrim ara d acu-t.  
					</seg>
					<seg id="b.JOH.4.33" type="verse">
						Inelmaden qqaṛen wway gar asen : Ahat yella win i s-d-yewwin ad yečč.  
					</seg>
					<seg id="b.JOH.4.34" type="verse">
						Sidna Ɛisa yenna : Lqut-iw, d m'ara xedmeɣ lebɣi n win i yi-d-iceggɛen akken ad kemmleɣ ccɣel i ɣef i yi-iwekkel.  
					</seg>
					<seg id="b.JOH.4.35" type="verse">
						Kunwi teqqaṛem mazal ṛebɛa wagguren i tmegra ma d nekk a wen-d-iniɣ: ldit allen-nwen aț-țwalim igran weṛṛaɣ-it, wejden i tmegra !  
					</seg>
					<seg id="b.JOH.4.36" type="verse">
						Win imeggren yewwi lexlaṣ-is, ijemmeɛ lɣella i tudert n dayem. Akka lfeṛḥ yesdukkel win izerrɛen d win imeggren. 
					</seg>
					<seg id="b.JOH.4.37" type="verse">
						Axaṭer ț-țideț lemtel-agi i d-yeqqaṛen : « Yiwen izerreɛ wayeḍ imegger » !  
					</seg>
					<seg id="b.JOH.4.38" type="verse">
						Nekk ceggɛeɣ-kkun aț-țmegrem anda ur tezriɛem ara, anda i nɛețțaben wiyaḍ ; nutni nɛețțaben, kunwi tɣelltem lɣella n leɛtab-nsen.  
					</seg>
					<seg id="b.JOH.4.39" type="verse">
						Aṭas n isamariyen n taddart-nni i gumnen s Sidna Ɛisa mi d-tcehhed fell-as tmeṭṭut-nni s imeslayen-agi : «yenna-yi-d akk ayen i xedmeɣ !»  
					</seg>
					<seg id="b.JOH.4.40" type="verse">
						Mi wwḍen ɣuṛ-es isamariyen-nni, ḥellelen Sidna Ɛisa ad iqqim yid-sen. Dɣa yeqqim yid-sen sin wussan.  
					</seg>
					<seg id="b.JOH.4.41" type="verse">
						Aṭas nniḍen i gumnen yis mi slan i imeslayen-is. 
					</seg>
					<seg id="b.JOH.4.42" type="verse">
						Nnan-as i tmeṭṭut-nni : Tura numen yis mačči kan ɣef wayen i ɣ-d-tenniḍ fell-as, nesla yas s yiman-nneɣ, neẓra belli d nețța i d amcafeɛ n ddunit.  
					</seg>
					<seg id="b.JOH.4.43" type="verse">
						Mi ɛeddan sin wussan, Sidna Ɛisa iṛuḥ syenna ɣer tmurt n Jlili. 
					</seg>
					<seg id="b.JOH.4.44" type="verse">
						Yenna-yasen : « Ulac nnbi yesɛan leqdeṛ di tmurt-is. »  
					</seg>
					<seg id="b.JOH.4.45" type="verse">
						Mi gewweḍ ɣer tmurt n Jlili, lɣaci sṭreḥben yis s lfeṛḥ d ameqqran imi ula d nutni ḥedṛen i lɛid n Tfaska di temdint n Lquds, ẓran akk lbeṛhanat i gexdem dinna.  
					</seg>
					<seg id="b.JOH.4.46" type="verse">
						Yuɣal iɛedda ɣef taddart n Kana di tmurt n Jlili anda akken i gerra aman d ccṛab. Yella yiwen lḥakem n ddewla n temdint n Kafernaḥum yesɛa mmi-s yuḍen yenṭer.  
					</seg>
					<seg id="b.JOH.4.47" type="verse">
						Mi gesla s Sidna Ɛisa yuɣal-ed si tmurt n Yahuda ɣer tmurt n Jlili, iṛuḥ-ed ɣuṛ-es, iḥellel-it iwakken a d yas ad yesseḥlu mmi-s yețmețțaten.  
					</seg>
					<seg id="b.JOH.4.48" type="verse">
						Sidna Ɛisa yenna-yas : M'ur twalam ara licaṛat d lbeṛhanat ur tețțamnem ara ?  
					</seg>
					<seg id="b.JOH.4.49" type="verse">
						Lḥakem n ddewla yenna-yas : A Sidi, di leɛnaya-k ɣiwel uqbel ad yemmet mmi !  
					</seg>
					<seg id="b.JOH.4.50" type="verse">
						Sidna Ɛisa yerra-yas : Ṛuḥ, atan mmi-k yeḥla ! Argaz-nni yumen s wayen i s-d yenna Sidna Ɛisa, dɣa yuɣal 
					</seg>
					<seg id="b.JOH.4.51" type="verse">
						ɣer wexxam-is. Mi gteddu ɣer wexxam, mmugren-t-id iqeddacen-is nnan-as : Mmi-k yeḥla !  
					</seg>
					<seg id="b.JOH.4.52" type="verse">
						Yesteqsa-ten anta ssaɛa i deg yeḥla, rran-as-ed : Iḍelli ɣef lweḥda n tmeddit i t-teffeɣ tawla.  
					</seg>
					<seg id="b.JOH.4.53" type="verse">
						Baba-s n weqcic-nni yewwi-d s lexbaṛ belli di ssaɛa-nni i s-d-yenna Sidna Ɛisa « Mmi-k yeḥla » i geḥla mmi-s, seg imiren yumen nețța d wat wexxam-is meṛṛa.  
					</seg>
					<seg id="b.JOH.4.54" type="verse">
						D wagi i d lbeṛhan wis sin i gexdem Sidna Ɛisa di tmurt n Jlili mi d-yuɣal si tmurt n Yahuda.  
					</seg>
				</div>
				<div id="b.JOH.5" type="chapter">
					<seg id="b.JOH.5.1" type="verse">
						Ɛeddan kra n wussan, Sidna Ɛisa yuli ɣer temdint n Lquds akken ad yeḥdeṛ i lɛid n wat Isṛail.  
					</seg>
					<seg id="b.JOH.5.2" type="verse">
						Di temdint-agi, zdat n tewwurt yețțusemman « tawwurt n wulli, »tella yiwet n temda n waman qqaṛen-as s tɛibṛanit : « Bitesda ». Zzin-as-d xemsa ifragen yesɛan ssqef.  
					</seg>
					<seg id="b.JOH.5.3" type="verse">
						Deg ifragen-agi aṭas n imuḍan i gḍelqen, iderɣalen, iɛibanen d wukrifen țṛaǧun akk ad ḥerrken waman. 
					</seg>
					<seg id="b.JOH.5.4" type="verse">
						Axaṭer tiswiɛin yețṣubbu-d yiwen n lmelk ɣer temda, yețḥerrik aman-nni ; win ara ikecmen d amezwaru ɣer temda m'ara ḥerrken waman ad yeḥlu si lehlak-is akken yebɣu yili.  
					</seg>
					<seg id="b.JOH.5.5" type="verse">
						Yella dinna yiwen wergaz tmanya utlatin iseggasen nețța di lehlak. 
					</seg>
					<seg id="b.JOH.5.6" type="verse">
						Sidna Ɛisa mi t-iwala yeḍleq, yeẓra belli aṭas aya segmi yuḍen, yenna-yas: Tebɣiḍ aț-țeḥluḍ ?  
					</seg>
					<seg id="b.JOH.5.7" type="verse">
						Amuḍin-nni yerra-yas-ed : A Sidi, ur sɛiɣ ara win ara yi gren ɣer temda m'ara ḥerken waman ; m'ara ɛeṛdeɣ ad kecmeɣ wayeḍ a yi-izwir.  
					</seg>
					<seg id="b.JOH.5.8" type="verse">
						Sidna Ɛisa yenna-yas : Ekker fell-ak, ddem tagertilt-ik telḥuḍ !  
					</seg>
					<seg id="b.JOH.5.9" type="verse">
						Imiren kan argaz-nni yeḥla, yeddem tagertilt-is yebda tikli. Ayagi yedṛa deg wass n ssebt yellan d ass n westeɛfu. 
					</seg>
					<seg id="b.JOH.5.10" type="verse">
						Lecyux n wat Isṛail nnan-as i wergaz-nni yeḥlan : Ass-agi d ass n westeɛfu, d leḥṛam fell-ak aț-țebbibeḍ tagertilt-ik !  
					</seg>
					<seg id="b.JOH.5.11" type="verse">
						Nețța yerra-yasen : Win i yi-sseḥlan d nețța i yi-d yennan : « Ddem tagertilt-ik telḥuḍ. »  
					</seg>
					<seg id="b.JOH.5.12" type="verse">
						Steqsan-t nnan-as : Anwa i k-d-yennan akka ?  
					</seg>
					<seg id="b.JOH.5.13" type="verse">
						Lameɛna argaz-nni yeḥlan ur yeẓri ara anwa-t, axaṭer Sidna Ɛisa yekcem ger lɣaci ițemdeḥḥasen dinna. 
					</seg>
					<seg id="b.JOH.5.14" type="verse">
						Taswiɛt kan, Sidna Ɛisa yemlal-it-id deg wefrag n lǧameɛ iqedsen yenna yas : Aql-ik teḥliḍ, sya d asawen xḍu i ddnub iwakken ur ideṛṛu ara yid-ek akteṛ n wannect-nni !  
					</seg>
					<seg id="b.JOH.5.15" type="verse">
						Argaz-nni iṛuḥ ad ixebbeṛ lecyux n wat Isṛail belli d Sidna Ɛisa i t-yesseḥlan.  
					</seg>
					<seg id="b.JOH.5.16" type="verse">
						Lecyux n wat Isṛail bdan accetki ɣef Sidna Ɛisa imi i gexdem ayagi deg wass n westeɛfu. 
					</seg>
					<seg id="b.JOH.5.17" type="verse">
						Sidna Ɛisa yenna yasen : Baba Ṛebbi ixeddem ar tura, nekk daɣen aql-i xeddmeɣ !  
					</seg>
					<seg id="b.JOH.5.18" type="verse">
						?ef wawal-agi lecyux-nni ufan-as-ed sebba nniḍen, țqelliben amek ara t-nɣen, mačči kan imi ur iqudeṛ ara ass n westeɛfu meɛna imi gerra Ṛebbi d Baba-s yerna yesseɛdel iman-is d Ṛebbi. 
					</seg>
					<seg id="b.JOH.5.19" type="verse">
						Sidna Ɛisa yerra-yasen : S tideț qqaṛeɣ-awen : Mmi-s n Ṛebbi ur ixeddem acemma s yiman is, ixeddem ala ayen yeẓra ixeddem-it Baba-s. Kra n wayen ixeddem Baba-s ixeddem-it Mmi-s daɣen.  
					</seg>
					<seg id="b.JOH.5.20" type="verse">
						Axaṭer Baba-s iḥemmel Mmi-s, yesbeggin-as-d lecɣal-is meṛṛa. Ad as-yernu tazmert s wacu ara yexdem ayen yugaren kra n wayen teẓram ar ass-a, aț-țwehmem di lecɣal-is. 
					</seg>
					<seg id="b.JOH.5.21" type="verse">
						Akken Baba Ṛebbi yeskkaray-ed lmegtin ițțarra-yasen tudert, akken daɣen Mmi-s yețțak tudert i win yebɣa.  
					</seg>
					<seg id="b.JOH.5.22" type="verse">
						Baba Ṛebbi ur iḥekkem ɣef yiwen, lameɛna yerra lḥekma ger ifassen n Mmi-s 
					</seg>
					<seg id="b.JOH.5.23" type="verse">
						iwakken imdanen meṛṛa ad qadṛen Mmi-s akken țqadaṛen Baba-s. Win ur nqudeṛ ara Mmi-s ur iqudeṛ ara Baba-s i t-id iceggɛen. 
					</seg>
					<seg id="b.JOH.5.24" type="verse">
						S tideț nniɣ-awen : « kra n win yesmeḥsisen i wawal-iw, yumnen s win i yi-d-iceggɛen yesɛa tudert n dayem yerna ulac fell-as lḥisab, lameɛna iɛedda yakan si lmut ɣer tudert.  
					</seg>
					<seg id="b.JOH.5.25" type="verse">
						S tideț nniɣ-awen : « iteddu-d lweqt yerna yewweḍ-ed anda lmegtin ad slen i ṣṣut n Mmi-s n Ṛebbi, yerna wid akk ara s-yeslen ad idiren.  
					</seg>
					<seg id="b.JOH.5.26" type="verse">
						Akken yesɛa Baba Ṛebbi tudert deg yiman-is i gefka daɣen i Mmi-s ad yesɛu tudert deg yiman-is. 
					</seg>
					<seg id="b.JOH.5.27" type="verse">
						Yerra ger ifassen-is lḥekma imi d Mmi-s n bunadem i gella.  
					</seg>
					<seg id="b.JOH.5.28" type="verse">
						Ur țțawhamet ara, axaṭer lweqt iteddu-d, wid akk yellan deg i?ekwan ad slen i ṣṣut n Mmi-s n bunadem, 
					</seg>
					<seg id="b.JOH.5.29" type="verse">
						imiren a d-kkren ; wid ixedmen lxiṛ a d-ḥyun ɣer tudert n dayem ma d wid ixedmen cceṛ a d-ḥyun iwakken ad țțuḥasben.  
					</seg>
					<seg id="b.JOH.5.30" type="verse">
						Ur xeddmeɣ acemma s lebɣi-w lameɛna ḥekkmeɣ s lebɣi n Baba Ṛebbi. Lḥekma-inu d lḥeqq axaṭer ur țqellibeɣ ara ad xedmeɣ lebɣi-w, lameɛna lebɣi n win i yi-d-iceggɛen. »  
					</seg>
					<seg id="b.JOH.5.31" type="verse">
						Ma yella d nekk kan i d icehden ɣef yiman-iw cchada-inu ur tețwaqbal ara. 
					</seg>
					<seg id="b.JOH.5.32" type="verse">
						Lameɛna sɛiɣ inigi nniḍen, yerna cchada-ines tṣeḥḥa. 
					</seg>
					<seg id="b.JOH.5.33" type="verse">
						Tceggɛem ɣer Yeḥya testeqsam-t, nețța icehhed-ed ɣef tideț.  
					</seg>
					<seg id="b.JOH.5.34" type="verse">
						Nekk ur țkileɣ ara ɣef cchada n wemdan, nniɣ-awen-d annect-agi akken aț-țețwasellkem.  
					</seg>
					<seg id="b.JOH.5.35" type="verse">
						Yeḥya yusa-d ț-țaftilt yețfeǧǧiǧen ger yemdanen, ma d kunwi tebɣam aț-țferḥem taswiɛt kan di tafat-is. 
					</seg>
					<seg id="b.JOH.5.36" type="verse">
						Tella fell-i cchada nniḍen yugaren tin n Yeḥya : d lecɣal i yi d-yefka Baba Ṛebbi a ten-xedmeɣ. Lecɣal-agi țcehhiden-d fell-i belli d Baba Ṛebbi i yi-d-iceggɛen. 
					</seg>
					<seg id="b.JOH.5.37" type="verse">
						Ula d Baba Ṛebbi i yi d-iceggɛen icehhed-ed fell-i, meɛna kunwi leɛmeṛ ur teslim i ṣṣut-is, ur teẓrim udem-is. 
					</seg>
					<seg id="b.JOH.5.38" type="verse">
						Awal-is ur yezdiɣ ara deg wulawen nwen imi ur tuminem ara s win i d-iceggeɛ.  
					</seg>
					<seg id="b.JOH.5.39" type="verse">
						Tețnadim di tektabin iqedsen tɣilem aț-țafem deg-sent tudert n dayem. Tiktabin-agi d nutenti i-d-icehden fell-i. 
					</seg>
					<seg id="b.JOH.5.40" type="verse">
						Lameɛna kunwi tugim a d-tasem ɣuṛ-i aț-țesɛum tudert. 
					</seg>
					<seg id="b.JOH.5.41" type="verse">
						Ur țqellibeɣ ara ad sɛuɣ cciɛa ɣer yemdanen, 
					</seg>
					<seg id="b.JOH.5.42" type="verse">
						?riɣ belli deg wulawen-nwen ur tḥemmlem ara Ṛebbi. 
					</seg>
					<seg id="b.JOH.5.43" type="verse">
						Nekk usiɣ-ed s yisem n Baba Ṛebbi, kunwi ur iyi-teqbilem ara. Lemmer a d-yas wayeḍ a d-icehhed ɣef yiman-is a t-tqeblem !  
					</seg>
					<seg id="b.JOH.5.44" type="verse">
						Amek ara tesɛum liman ma yella tețnadim aț-țemyeɛǧabem wway gar awen wala aț-țɛeǧbem kan i Ṛebbi ?  
					</seg>
					<seg id="b.JOH.5.45" type="verse">
						?adret aț-țɣilem d nekk ara iccetkin fell-awen zdat Baba Ṛebbi ! D Musa ara iccetkin fell-awen, d Musa-nni ɣef i tețțeklem. 
					</seg>
					<seg id="b.JOH.5.46" type="verse">
						Lemmer ț-țideț tumnem s Musa tili tumnem yis-i, axaṭer yura-d fell-i di tira iqedsen. 
					</seg>
					<seg id="b.JOH.5.47" type="verse">
						Ma yella ur tuminem ara s wayen i d-yura, amek ara tamnem s wawal-iw ?  
					</seg>
				</div>
				<div id="b.JOH.6" type="chapter">
					<seg id="b.JOH.6.1" type="verse">
						Syenna, Sidna Ɛisa yezger lebḥeṛ n Jlili ( iwumi qqaṛen daɣen lebḥeṛ n Tiberyas ).  
					</seg>
					<seg id="b.JOH.6.2" type="verse">
						Aṭas n yemdanen i geddan yid-es mi walan yesseḥlay imuḍan. 
					</seg>
					<seg id="b.JOH.6.3" type="verse">
						Daymi Sidna Ɛisa yuli ɣer wedrar ad innejmaɛ d inelmaden-is. 
					</seg>
					<seg id="b.JOH.6.4" type="verse">
						Lɛid n wat Isṛail iwumi qqaṛen Tafaska n izimer n leslak  tqeṛb-ed.  
					</seg>
					<seg id="b.JOH.6.5" type="verse">
						Akken i gwala lɣaci iteddu-d ɣuṛ-es, Sidna Ɛisa yenṭeq ɣer Filibus yenna-yas : Ansi ara d-naɣ aɣṛum i wannect agi n lɣaci ?  
					</seg>
					<seg id="b.JOH.6.6" type="verse">
						Yesteqsa-t kan iwakken ad i?er d acu ara s-d-yini, axaṭer nețța yeẓra yakan d acu ara yexdem. 
					</seg>
					<seg id="b.JOH.6.7" type="verse">
						Filibus yerra-yas : A Sidi ur d-keffunt ara mitin alef iwakken mkul yiwen deg-sen a t-id-iṣaḥ ciṭṭuḥ n weɣṛum.  
					</seg>
					<seg id="b.JOH.6.8" type="verse">
						Andriyus gma-s n Semɛun Buṭrus, yellan seg inelmaden, yenṭeq ɣer Sidna Ɛisa yenna-yas :  
					</seg>
					<seg id="b.JOH.6.9" type="verse">
						Yella dagi yiwen weqcic yesɛa xemsa n teḥbulin n weɣṛum n tem?in akk-d sin iselman (iḥutiwen), lameɛna d acu ara d-xedmen i wannect-agi n lɣaci ?  
					</seg>
					<seg id="b.JOH.6.10" type="verse">
						Sidna Ɛisa issendeh-iten ad sɣimen lɣaci. Deg wemkan-nni yeqwa leḥcic, lɣaci yeqqim ɣer lqaɛa, ad ilin azal n xemsa alaf n yergazen. 
					</seg>
					<seg id="b.JOH.6.11" type="verse">
						Sidna Ɛisa yeddem-ed tiḥbulin-nni n weɣṛum, yeḥmed Ṛebbi icekkeṛ-it, ifṛeq-itent i lɣaci yeqqimen ɣef leḥcic, yefreq-asen daɣen iselman nni, ččan akk armi ṛwan.  
					</seg>
					<seg id="b.JOH.6.12" type="verse">
						Mi ččan ṛwan, Sidna Ɛisa iluɛa inelmaden-is yenna-yasen : Jemɛet-ed ayen i d-yeqqimen akken ur ixețțeṛ ula d acemma.  
					</seg>
					<seg id="b.JOH.6.13" type="verse">
						Ayen i d-yegran si xemsa n teḥbulin-nni n weɣṛum n temẓin, jemɛen-t-id ččuṛen yis tnac n iḍellaɛen (tiquftin). 
					</seg>
					<seg id="b.JOH.6.14" type="verse">
						Lɣaci-nni mi walan lbeṛhan-agi n Sidna Ɛisa, țɛeggiḍen qqaṛen : Mbla ccekk argaz-agi d nețța i d nnbi-nni ara d-yasen ɣer ddunit.  
					</seg>
					<seg id="b.JOH.6.15" type="verse">
						Sidna Ɛisa mi geẓra lɣaci bɣan a t-rren d agellid fell-asen, iḍeṛṛef iman-is, yuli ɣer wedrar.  
					</seg>
					<seg id="b.JOH.6.16" type="verse">
						Mi geɣli yiṭij, inelmaden-is uɣalen ṣubben ɣer rrif n lebḥeṛ. 
					</seg>
					<seg id="b.JOH.6.17" type="verse">
						Rekben taflukt ad zegren ɣer ugemmaḍ, ɣer Kafernaḥum. Yeɣli-d yakan ṭṭlam, Sidna Ɛisa urɛad yelḥiq ɣuṛ-sen. 
					</seg>
					<seg id="b.JOH.6.18" type="verse">
						Yekker-ed yiwen waḍu iǧehden, lebḥeṛ yerwi. 
					</seg>
					<seg id="b.JOH.6.19" type="verse">
						Inelmaden-is yuɣ-iten lḥal wwḍen ɣer tlemmast n lebḥeṛ. Walan Sidna Ɛisa iteddu-d ɣuṛ-sen, ileḥḥu-d ɣef wuḍar s ufella n waman. Mi d-iqeṛṛeb ɣer teflukt nsen, xelɛen. 
					</seg>
					<seg id="b.JOH.6.20" type="verse">
						Sidna Ɛisa yenna yasen : Ur țțaggadet ara, d nekk !  
					</seg>
					<seg id="b.JOH.6.21" type="verse">
						Bɣan a t-srekben yid-sen di tefluk meɛna ufan-d iman-nsen wwḍen ɣer wemkan anda țeddun.  
					</seg>
					<seg id="b.JOH.6.22" type="verse">
						Azekka-nni, lɣaci yeqqimen agummaḍ i lebḥeṛ wwin-d s lexbaṛ belli anagar yiwet n teflukt i gellan dinna, yerna Sidna Ɛisa ur yeddi ara d inelmaden-is mi ṛuḥen di teflukt. 
					</seg>
					<seg id="b.JOH.6.23" type="verse">
						Dɣa tiflukin nniḍen i d-yusan si temdint n Tiberyas, wwḍent-ed ɣer wemkan-nni anda akken i sen-yebḍa Sidna Ɛisa aɣṛum mi geḥmed Ṛebbi.  
					</seg>
					<seg id="b.JOH.6.24" type="verse">
						Mi walan lɣaci ulac dinna Sidna Ɛisa akk-d inelmaden-is, rekben tiflukin, zegren ɣer Kafernaḥum ad qellben fell-as. 
					</seg>
					<seg id="b.JOH.6.25" type="verse">
						Mi t-ufan dinna, nnan-as : A Sidi, melmi d-tusiḍ ɣer dagi ?  
					</seg>
					<seg id="b.JOH.6.26" type="verse">
						Sidna Ɛisa yerra-yasen : S tideț a wen-d-iniɣ : imi teččam aɣṛum armi teṛwam i tețqellibem fell-i mačči imi tfehmem lbeṛhanat-iw. 
					</seg>
					<seg id="b.JOH.6.27" type="verse">
						Ur țḥebbiṛet ara ɣef yiɛebbaḍ-nwen, ḥebbṛet ɣef tudert yețdumun i dayem. Tudert-agi, d Mmi-s n bunadem ara wen-ț-id-yefken, Baba Ṛebbi yefka-yas tazmert imi i t-iɛellem s ṭṭabeɛ-ines. 
					</seg>
					<seg id="b.JOH.6.28" type="verse">
						Nnan-as : D acu ara nexdem ihi, d acu i gețṛaǧu Ṛebbi deg-nneɣ ?  
					</seg>
					<seg id="b.JOH.6.29" type="verse">
						Sidna Ɛisa yenna-yasen : Sidi Ṛebbi yețṛaǧu deg-wen aț-țamnem s win i d-iceggeɛ !  
					</seg>
					<seg id="b.JOH.6.30" type="verse">
						Nutni nnan-as : Ihi acu n lbeṛhan ara ɣ-d-tessekneḍ akken a namen yis-ek ? D acu ara txedmeḍ ?  
					</seg>
					<seg id="b.JOH.6.31" type="verse">
						Lejdud-nneɣ ččan tamanna deg unezṛuf, akken yura di ccariɛa n Musa :  Yefka-yasen ččan aɣṛum i d-yekkan seg igenni.  
					</seg>
					<seg id="b.JOH.6.32" type="verse">
						Dɣa Sidna Ɛisa yenna-yasen : S tideț nniɣ-awen, mačči d Musa i wen-d-yefkan aɣṛum i d-yekkan seg igenni, lameɛna d Baba Ṛebbi ! D nețța i wen-d-yețțaken aɣṛum n ṣṣeḥ i d-itekken seg igenni.  
					</seg>
					<seg id="b.JOH.6.33" type="verse">
						Axaṭer aɣṛum i d-yekkan s ɣuṛ Ṛebbi, d win i d-iṣubben seg igenni, d nețța i d-yețțaken tudert n ṣṣeḥ i yemdanen.  
					</seg>
					<seg id="b.JOH.6.34" type="verse">
						Nutni nnan-as : A Sidi țțak-aɣ-d mkul ass seg weɣṛum-agi.  
					</seg>
					<seg id="b.JOH.6.35" type="verse">
						Sidna Ɛisa yenna-yasen : D Nekk i d aɣṛum yețțaken tudert. Win i d-yusan ɣuṛ-i ur yețțuɣal ara ad illaẓ, win yumnen yis-i ur yețțuɣal ara ad iffad. 
					</seg>
					<seg id="b.JOH.6.36" type="verse">
						Nniɣ-awen-t-id yakan : twalam yerna tugim aț-țamnem ! 
					</seg>
					<seg id="b.JOH.6.37" type="verse">
						Wid akk ara yi-d-yefk Baba Ṛebbi a d-asen ɣuṛ-i ; win ara d-yasen ɣuṛ-i ur t-țarraɣ ara ɣef tewwurt. 
					</seg>
					<seg id="b.JOH.6.38" type="verse">
						Ur d-ṣubbeɣ ara seg igenni akken ad xedmeɣ lebɣi-w, ṣubbeɣ-d ad xedmeɣ lebɣi nwin i yi-d-iceggɛen. 
					</seg>
					<seg id="b.JOH.6.39" type="verse">
						Win i yi-d iceggɛen ur yebɣi ara ad yeɛṛeq ula d yiwen seg wid i yi-d-yefka, lameɛna a ten-id-sseḥyuɣ si lmut deg wass aneggaru.  
					</seg>
					<seg id="b.JOH.6.40" type="verse">
						D wagi i d lebɣi n Baba Ṛebbi: « kra n win yețmuqulen ɣer Mmi-s, yumen yis, ad yesɛu tudert n dayem yerna a t-id-sseḥyuɣ si lmut ass aneggaru.» 
					</seg>
					<seg id="b.JOH.6.41" type="verse">
						Lɣaci bdan smermugen gar-asen ɣef Sidna Ɛisa imi d yenna: « d nekk i d aɣṛum i d yekkan seg igenni.»  
					</seg>
					<seg id="b.JOH.6.42" type="verse">
						Qqaṛen : « Mačči d Ɛisa mmi-s n Yusef wagi ? Nessen baba-s nessen yemma-s, amek i gezmer a d-yini tura : ṣubbeɣ-d seg igenni ? »  
					</seg>
					<seg id="b.JOH.6.43" type="verse">
						Sidna Ɛisa yenna-yasen : Beṛkat asmermeg gar-awen ! 
					</seg>
					<seg id="b.JOH.6.44" type="verse">
						Ulac win i gzemren a d-yas ɣuṛ-i ma yella mačči d Baba Ṛebbi i s-d yessawlen, yerna nekk a t-id-sseḥyuɣ si lmut ass aneggaru.  
					</seg>
					<seg id="b.JOH.6.45" type="verse">
						Akken yura deg idlisen n lenbiya : «  Ad lemden akk s ɣuṛ Ṛebbi. » Kra n win isellen i wawal n Baba Ṛebbi, ilemden s ɣuṛ-es, a d-yas ɣuṛ-i. 
					</seg>
					<seg id="b.JOH.6.46" type="verse">
						Ulac win yeẓran Baba Ṛebbi ala win i d-yusan s ɣuṛ-es, nețța yeẓra Baba Ṛebbi. 
					</seg>
					<seg id="b.JOH.6.47" type="verse">
						S tideț nniɣ-awen : kra n win yumnen, yesɛa tudert n dayem,  
					</seg>
					<seg id="b.JOH.6.48" type="verse">
						axaṭer d nekk i d aɣṛum i d yețțaken tudert. 
					</seg>
					<seg id="b.JOH.6.49" type="verse">
						?as akken lejdud nwen ččan tamanna deg unezṛuf, mmuten. 
					</seg>
					<seg id="b.JOH.6.50" type="verse">
						Atan weɣṛum i d-yekkan seg igenni : win ara yeččen seg-s ur yețmețțat ara.  
					</seg>
					<seg id="b.JOH.6.51" type="verse">
						D nekk i d aɣṛum n tudert i d yekkan seg igenni. Kra n win ara yeččen seg weɣṛum-agi ad yidir i dayem. Aɣṛum ara d-fkeɣ d lǧețța w, yis ara tɛic ddunit.  
					</seg>
					<seg id="b.JOH.6.52" type="verse">
						Mi slan wat Isṛail i wannect-agi bdan țemjadalen qqaṛen wway gar asen : Amek akka i gezmer a ɣ-d-yefk aksum-is a t-nečč ?  
					</seg>
					<seg id="b.JOH.6.53" type="verse">
						Sidna Ɛisa yenna-yasen daɣen : S tideț a wen-d-iniɣ: m'ur teččim ara si lǧețța n Mmi-s n bunadem, m'ur teswim ara seg idammen-is ur tețțili ara deg-wen tudert.  
					</seg>
					<seg id="b.JOH.6.54" type="verse">
						Win ara yeččen si lǧețța-w, ara yeswen seg idammen-iw ad yesɛu tudert n dayem, yerna a t-id-sseḥyuɣ si lmut ass aneggaru. 
					</seg>
					<seg id="b.JOH.6.55" type="verse">
						Axaṭer lǧețța-w d lqut n ṣṣeḥ, idammen-iw ț-țissit n ṣṣeḥ.  
					</seg>
					<seg id="b.JOH.6.56" type="verse">
						Win ara yeččen si lǧețța-w, ara yeswen seg idammen-iw ad yili deg-i nekk ad iliɣ deg-s.  
					</seg>
					<seg id="b.JOH.6.57" type="verse">
						Baba Ṛebbi i yi-d-iceggɛen deg-s i tella tudert, d nețța i yi ssidiren. Akken daɣen win ara yeččen seg-i ad yidir yis-i.  
					</seg>
					<seg id="b.JOH.6.58" type="verse">
						D wagi i d aɣṛum i d-yekkan seg igenni. Mačči am weɣṛum-nni i ččan lejdud-nwen ; nutni mmuten, ma d win ara yeččen aɣṛum-agi ad yidir i dayem.  
					</seg>
					<seg id="b.JOH.6.59" type="verse">
						D imeslayen-agi i d-yenna Sidna Ɛisa asmi i gesselmed di lǧameɛ n wat Isṛail di temdint n Kafernaḥum. 
					</seg>
					<seg id="b.JOH.6.60" type="verse">
						Mi s-slan inelmaden-is, aṭas deg-sen nnan : Imeslayen-agi weɛṛen, anwa i gzemren a ten-yeqbel ?  
					</seg>
					<seg id="b.JOH.6.61" type="verse">
						Sidna Ɛisa, mi geẓra inelmaden is sgermuden wway gar-asen ɣef wayen i d-yenna, yenna-yasen : Iqṛeḥ-ikkun lḥal ? 
					</seg>
					<seg id="b.JOH.6.62" type="verse">
						D acu ara tinim ihi m'ara teẓrem Mmi-s n bunadem yuɣal ɣer wanda yella di tazwara ? 
					</seg>
					<seg id="b.JOH.6.63" type="verse">
						D Ṛṛuḥ i d-yețțaken tudert amdan ur yețțaweḍ ɣer wacemma ma yețkel ɣef yiman-is. Imeslayen-agi i wen-d-nniɣ, d wigi i d Ṛṛuḥ, d wigi i ț-țudert. 
					</seg>
					<seg id="b.JOH.6.64" type="verse">
						Lexsaṛa : llan kra gar awen ur numin ara ! Si tazwara Sidna Ɛisa yeẓra anwi deg-sen ur numin ara, yeẓra daɣen anwa ara t-ixedɛen. 
					</seg>
					<seg id="b.JOH.6.65" type="verse">
						Yenna-yasen daɣen : Daymi i wen-d-nniɣ : ulac win i gzemren a d-yas ɣuṛ-i ma yella mačči d Baba Ṛebbi i s-d-issawlen. »  
					</seg>
					<seg id="b.JOH.6.66" type="verse">
						Seg imiren, aṭas i t-yeǧǧan seg inelmaden-is , rewlen fell-as.  
					</seg>
					<seg id="b.JOH.6.67" type="verse">
						Sidna Ɛisa yezzi ɣer tnac inelmaden-is, yenna-yasen : Ur tebɣim ara aț-țṛuḥem ula d kunwi ?  
					</seg>
					<seg id="b.JOH.6.68" type="verse">
						Semɛun Buṭrus yerra-yas : A Sidi, anwa i ɣer ara nṛuḥ ? ?uṛ-ek i gella wawal n tudert. 
					</seg>
					<seg id="b.JOH.6.69" type="verse">
						Nukni nesɛa laman deg-k, yerna neẓra belli d kečč i d Imqeddes i d-iceggeɛ Sidi Ṛebbi. 
					</seg>
					<seg id="b.JOH.6.70" type="verse">
						Sidna Ɛisa yenna-yasen : Mačči d nekk i kkun-ixtaṛen di tnac yid-wen ? ?as akken yiwen gar awen d Cciṭan . 
					</seg>
					<seg id="b.JOH.6.71" type="verse">
						Yenna-d annect-agi ɣef Yudas, mmi-s n Semɛun n taddart n Qeṛyut, yiwen ger tnac inelmaden-is ara t-ixedɛen.  
					</seg>
				</div>
				<div id="b.JOH.7" type="chapter">
					<seg id="b.JOH.7.1" type="verse">
						Deffir wayagi, Sidna Ɛisa ikemmel abrid-is iteddu di tmurt n Jlili. Ur yebɣi ara ad iṛuḥ ɣer tmurt n Yahuda, axaṭer imeqqranen n wat Isṛail țqelliben fell-as iwakken a t nɣen. 
					</seg>
					<seg id="b.JOH.7.2" type="verse">
						Lɛid i deg xeddmen wat Isṛail tiɛecciwin iqeṛṛeb-ed. 
					</seg>
					<seg id="b.JOH.7.3" type="verse">
						Dɣa atmaten is nnan-as : Kker aț-țṛuḥeḍ ɣer tmurt n Yahuda akken inelmaden-ik yellan dinna ad ẓren ayen i txeddmeḍ. 
					</seg>
					<seg id="b.JOH.7.4" type="verse">
						Win yebɣan ad yețwassen, ur ilaq ara ad iffer wayen i gxeddem. Imi tzemreḍ i lecɣal imeqqranen, sbeggen-ed iman-ik a k-walin akk yemdanen.  
					</seg>
					<seg id="b.JOH.7.5" type="verse">
						Atmaten-is s yiman-nsen ur uminen ara yis. 
					</seg>
					<seg id="b.JOH.7.6" type="verse">
						Sidna Ɛisa yenna-yasen : Ma yella ɣuṛ-wen iwweḍ-ed lweqt, nekk ɣuṛ-i mazal. 
					</seg>
					<seg id="b.JOH.7.7" type="verse">
						Medden ur sɛin ara sebba s wayes ara kkun keṛhen, keṛhen-iyi nekk imi d-sbeggneɣ yir lecɣal-nsen. 
					</seg>
					<seg id="b.JOH.7.8" type="verse">
						Kunwi ṛuḥet aț-țɛeggdem, ma d nekk ur tedduɣ ara, imi lweqt-iw urɛad i d-yusi. 
					</seg>
					<seg id="b.JOH.7.9" type="verse">
						Mi sen-d-yenna ayagi, yeǧǧa-ten ṛuḥen, nețța yeqqim di tmurt n Jlili. 
					</seg>
					<seg id="b.JOH.7.10" type="verse">
						Mi ṛuḥen watmaten-is ad ɛeggden, iṛuḥ ula d nețța mbla ma yesseɛlem yiwen.  
					</seg>
					<seg id="b.JOH.7.11" type="verse">
						Deg ussan n lɛid, imeqqranen n wat Isṛail țnadin fell-as, steqsayen anda yella. 
					</seg>
					<seg id="b.JOH.7.12" type="verse">
						Lɣaci i d-yusan ad ɛeggden, bdan țmeslayen fell-as. Kra deg-sen qqaṛen : D argaz n lxiṛ ! Wiyaḍ qqaṛen : Awah ! Yețkellix kan ɣef lɣaci !  
					</seg>
					<seg id="b.JOH.7.13" type="verse">
						Yiwen ur d-yehdiṛ fell-as ɛinani axaṭer uggaden imeqqranen n wat Isṛail.  
					</seg>
					<seg id="b.JOH.7.14" type="verse">
						Mi gneṣṣef lɛid n iɛecciwen, Sidna Ɛisa yuli ɣer lǧameɛ iqedsen, yebda yesselmad. 
					</seg>
					<seg id="b.JOH.7.15" type="verse">
						At Isṛail wehmen, qqaṛen : Ur yeɣṛi ara d lɛulama yerna yessen tira iqedsen, ansi i s-d-tekka tmusni-yagi ? 
					</seg>
					<seg id="b.JOH.7.16" type="verse">
						Sidna Ɛisa yenna yasen : Ayen i sselmadeɣ mačči s ɣuṛ-i i d-yekka, yekka-d s ɣuṛ win i yi-d iceggɛen. 
					</seg>
					<seg id="b.JOH.7.17" type="verse">
						Win iqesden ad yexdem lebɣi n Ṛebbi ad yeɛqel ma yella wayen i sselmadeɣ yekka-d s ɣuṛ Ṛebbi neɣ d imeslayen-iw kan. 
					</seg>
					<seg id="b.JOH.7.18" type="verse">
						Win iheddṛen s yisem-is yețqellib ad yawi cciɛa i yiman-is. Ma d win yețqelliben a d-yawi cciɛa i win i t-id iceggɛen yeqqaṛ tideț, ulac deg-s lexdeɛ.  
					</seg>
					<seg id="b.JOH.7.19" type="verse">
						Nnbi Musa yeǧǧa-yawen-d ccariɛa, lameɛna ulac gar-awen win i ț-itebɛen ! Acuɣeṛ i tețqellibem a yi tenɣem ?  
					</seg>
					<seg id="b.JOH.7.20" type="verse">
						Lɣaci nnan-as : Anwa akka i gebɣan a k-ineɣ ? Waqila ikcem-ik lǧen !  
					</seg>
					<seg id="b.JOH.7.21" type="verse">
						Sidna Ɛisa yenna-yasen : ?ef wayen akka xedmeɣ i twehmem ? 
					</seg>
					<seg id="b.JOH.7.22" type="verse">
						Meyzet ɣef wayagi : nnbi Musa yeǧǧa-yawen-d lextana (ṭṭhaṛa), lɛadda-agi mačči s ɣuṛ-es i d-tekka meɛna s ɣuṛ lejdud-is. Atan tqeblem tessextanem deg wass n westeɛfu. 
					</seg>
					<seg id="b.JOH.7.23" type="verse">
						Ma yella tqeblem aț-țesxetnem i weqcic deg ass n westeɛfu, iwakken ur tețxalafem ara ccariɛa n Musa, acuɣeṛ terfam fell-i imi sseḥlaɣ amdan s lekmal-is deg wass n westeɛfu ? 
					</seg>
					<seg id="b.JOH.7.24" type="verse">
						Beṛkat ! Ur ḥekkmet ara s wayen kan i țwalint wallen-nwen, lemdet aț-țḥekmem s lḥeqq.  
					</seg>
					<seg id="b.JOH.7.25" type="verse">
						Kra n imezdaɣ n temdint n Lquds wehmen, qqaṛen : Mačči d win akken i țqelliben a t-nɣen ? 
					</seg>
					<seg id="b.JOH.7.26" type="verse">
						Atan iheddeṛ ɛinani zdat lɣaci, yiwen ur s-yenni acemma ! Ɛeqlen-t lɛulama-nneɣ d nețța i d Lmasiḥ ? 
					</seg>
					<seg id="b.JOH.7.27" type="verse">
						Argaz-agi neẓra ansi-t, lameɛna Lmasiḥ asm'ara d-yas yiwen ur iẓerr ansi ara d-yekk.  
					</seg>
					<seg id="b.JOH.7.28" type="verse">
						Sidna Ɛisa yenṭeq s ṣṣut ɛlayen, slan-as-d akk deg wefrag n Lǧameɛ iqedsen, yenna : Tessnem-iyi yerna teẓram ansi i d-kkiɣ ! Ur d-usiɣ ara s lebɣi-w, lameɛna d Bab n lḥeqq i yi-d iceggɛen; kunwi ur t-tessinem ara. 
					</seg>
					<seg id="b.JOH.7.29" type="verse">
						Nekkini ssneɣ-t axaṭer s ɣuṛ-es i d-usiɣ yerna d nețța i yi-d-iceggɛen.  
					</seg>
					<seg id="b.JOH.7.30" type="verse">
						Bɣan a t-ṭṭfen imiren, meɛna yiwen ur yesris afus-is fell-as imi ass-is urɛad d-yewwiḍ. 
					</seg>
					<seg id="b.JOH.7.31" type="verse">
						Aṭas n lɣaci si terbaɛt-nni i gumnen yis, qqaṛen : M'ara d-yas Lmasiḥ, eɛni ad ixdem lbeṛhanat yugaren wigi ?  
					</seg>
					<seg id="b.JOH.7.32" type="verse">
						Ifariziyen wwin-d s lexbaṛ s wayen heddṛen lɣaci ɣef Sidna Ɛisa, dɣa lmuqedmin imeqqranen akk-d ifariziyen ceggɛen iɛessasen a t-id ṭṭfen. 
					</seg>
					<seg id="b.JOH.7.33" type="verse">
						Sidna Ɛisa yenna i lɣaci : Mazal-iyi kra n lweqt yid-wen, syin akkin ad uɣaleɣ ɣer win i yi-d iceggɛen. 
					</seg>
					<seg id="b.JOH.7.34" type="verse">
						Aț-țqellbem fell-i ur iyi-tețțafem ara imi ur tezmirem ara a d-tasem ɣer wanda ara yiliɣ.  
					</seg>
					<seg id="b.JOH.7.35" type="verse">
						At Isṛail qqaṛen wway gar-asen : Anda akka ara iṛuḥ armi ur nețțizmir ara a t-naf ? Eɛni ad iṛuḥ ɣer wat Isṛail ițwazerɛen ger leǧnas ? Neɣ ibɣa ad isselmed leǧnas nniḍen ? 
					</seg>
					<seg id="b.JOH.7.36" type="verse">
						D acu i gebɣa a d-yini mi d-iqqaṛ : « aț-țqellbem fell-i, ur iyi-tețțafem ara axaṭer ur tezmirem ara a d-tasem ɣer wanda ara yiliɣ.»  
					</seg>
					<seg id="b.JOH.7.37" type="verse">
						Ass aneggaru n lɛid, yellan d ass yesɛan aṭas n lqima ; Sidna Ɛisa ibedden ger lɣaci iɛeggeḍ, yenna : Win iffuden a d-yas ɣuṛ-i ad isew ; win yumnen yis-i a d-yas ad isew. 
					</seg>
					<seg id="b.JOH.7.38" type="verse">
						Akken yura di lkutub :  D isaffen n waman ara d-ițfeggiḍen seg-s.  
					</seg>
					<seg id="b.JOH.7.39" type="verse">
						Sidna Ɛisa yenna-d ayagi ɣef Ṛṛuḥ iqedsen ara yeččaṛen ulawen n wid yumnen yis. Di lweqt-nni, Ṛṛuḥ iqedsen mazal ur d-ițțunefk ara axaṭer Sidna Ɛisa werɛad yekcim tamanegt-is.  
					</seg>
					<seg id="b.JOH.7.40" type="verse">
						Ger lɣaci i s-d-yeslan, llan wid yeqqaṛen : Argaz-agi mbla ccekk d nețța i d nnbi-nni ara d-yasen !  
					</seg>
					<seg id="b.JOH.7.41" type="verse">
						Wiyaḍ qqaṛen : D nețța i d Lmasiḥ ! Ma d kra nniḍen qqaṛen : Yezmer Lmasiḥ a d-iffeɣ si tmurt n Jlili ? 
					</seg>
					<seg id="b.JOH.7.42" type="verse">
						Ur yuri ara di tira iqedsen :  Lmasiḥ a d-yeffeɣ si dderya n Sidna Dawed, si taddart n Bitlḥem ?  
					</seg>
					<seg id="b.JOH.7.43" type="verse">
						S wakka i gebda yețțimɣuṛ lxilaf ger lɣaci ɣef Sidna Ɛisa. 
					</seg>
					<seg id="b.JOH.7.44" type="verse">
						Kra deg-sen bɣan a t-ḥebsen lameɛna yiwen ur yesris afus-is fell-as. 
					</seg>
					<seg id="b.JOH.7.45" type="verse">
						Mi yuɣalen iɛessasen i d-yețwaceggɛen a t-ṭṭfen, lmuqedmin imeqqranen d ifariziyen nnan-asen : Iwacu ur t-id-tewwim ara ?  
					</seg>
					<seg id="b.JOH.7.46" type="verse">
						Nutni rran-asen : Di leɛmeṛ ur nesli i yiwen iheddeṛ am nețța.  
					</seg>
					<seg id="b.JOH.7.47" type="verse">
						Ifariziyen nnan-asen : Iseḥḥer-ikkun ula d kunwi ? 
					</seg>
					<seg id="b.JOH.7.48" type="verse">
						Teẓram yiwen si lecyux-nneɣ, neɣ seg ifariziyen i gumnen yis ? 
					</seg>
					<seg id="b.JOH.7.49" type="verse">
						Anagar lɣaci-agi ur nessin ara ccariɛa... a ten-inɛel Ṛebbi ! 
					</seg>
					<seg id="b.JOH.7.50" type="verse">
						Nikudem yellan d yiwen seg-sen, win akken i gṛuḥen deg iḍ ɣer Sidna Ɛisa, yenna-yasen :  
					</seg>
					<seg id="b.JOH.7.51" type="verse">
						Tserreḥ-aɣ ccariɛa-nneɣ a neḥkem ɣef yiwen uqbel a s-nsel neɣ uqbel a nẓer d acu n cceṛ i gexdem ?  
					</seg>
					<seg id="b.JOH.7.52" type="verse">
						Nutni rran-as : Ula d kečč d ajlili ? Qelleb mliḥ di tira iqedsen aț-țafeḍ : « Ulac nnbi ara d-yekken si tmurt n Jlili.»  
					</seg>
					<seg id="b.JOH.7.53" type="verse">
						Imiren, mkul yiwen yuɣal ɣer wexxam-is.  
					</seg>
				</div>
				<div id="b.JOH.8" type="chapter">
					<seg id="b.JOH.8.1" type="verse">
						Sidna Ɛisa yuli s yiɣil uzemmur ; 
					</seg>
					<seg id="b.JOH.8.2" type="verse">
						azekka-nni, ssbeḥ zik yuɣal ɣer lǧameɛ iqedsen. Lɣaci meṛṛa uzzlen-d ɣuṛ-es. Sidna Ɛisa yeqqim gar-asen, yebda yesselmad iten deg ufrag n lǧameɛ. 
					</seg>
					<seg id="b.JOH.8.3" type="verse">
						Atnaya lɛulama n ccariɛa akk-d ifariziyen wwin-as-d yiwet n tmeṭṭut ṭṭfen-ț txeddem zzna. Sbedden-ț ger lɣaci akken a ț iwali Sidna Ɛisa. 
					</seg>
					<seg id="b.JOH.8.4" type="verse">
						Nnan-as : A Sidi, neṭṭef tameṭṭut-agi mi txeddem zzna. 
					</seg>
					<seg id="b.JOH.8.5" type="verse">
						Di ccariɛa, Sidna Musa yumeṛ-aɣ-d a neṛjem s yedɣaɣen tameṭṭut am tagi alamma temmut. I keččini d acu ara d-tiniḍ ?  
					</seg>
					<seg id="b.JOH.8.6" type="verse">
						Steqsan-t iwakken a t-jeṛṛben, țnadin sebba s wacu ara ccetkin fell-as. Sidna Ɛisa yekna, yețțaru s uḍad-is di lqaɛa. 
					</seg>
					<seg id="b.JOH.8.7" type="verse">
						Imi t-ḥeṛṣen s usteqsi, yekker yenna-yasen : Win deg-wen werǧin yednib a ț-yeṛjem d amezwaru !  
					</seg>
					<seg id="b.JOH.8.8" type="verse">
						Yekna daɣen yețțaru di lqaɛa. 
					</seg>
					<seg id="b.JOH.8.9" type="verse">
						Lɣaci-nni, mi slan annect-agi, bdan tixxiṛen yiwen yiwen, seg umɣaṛ armi d ameẓyan. ?ǧan dinna Sidna Ɛisa weḥd-es di tlemmast n wefrag n lǧameɛ iqedsen, nețța ț-țmeṭṭut-nni. 
					</seg>
					<seg id="b.JOH.8.10" type="verse">
						Dɣa yerfed allen-is, yenna-yas : A tameṭṭut, anda-ten widak-nni i d-icetkan fell-am ? Ulac win iḥekmen fell-am ?  
					</seg>
					<seg id="b.JOH.8.11" type="verse">
						Tenna-yas : Ulac a Sidi ! Sidna Ɛisa yenna-yas : Ula d nekk ur ḥekkmeɣ ara fell-am. Ṛuḥ, meɛna sya d asawen xḍu i ddnub.  
					</seg>
					<seg id="b.JOH.8.12" type="verse">
						Sidna Ɛisa iheddeṛ i lɣaci yenna yasen : D nekk i ț-țafat n ddunit, win ara yi-tebɛen ur iteddu ara di ṭṭlam, lameɛna ad yesɛu tafat n tudert.  
					</seg>
					<seg id="b.JOH.8.13" type="verse">
						Ifariziyen nnan-as : Tețcehhiḍeḍ ɣef yiman-ik, cchada-inek ur tṣeḥḥa ara.  
					</seg>
					<seg id="b.JOH.8.14" type="verse">
						Sidna Ɛisa yenna-yasen : ?-țideț, țcehhideɣ ɣef yiman-iw, lameɛna cchada-inu tṣeḥḥa, axaṭer ?riɣ ansi d-kkiɣ, ẓriɣ daɣen ɣer wanda tedduɣ. Ma d kunwi ur te?rim ansi d-kkiɣ ur teẓrim anda tedduɣ.  
					</seg>
					<seg id="b.JOH.8.15" type="verse">
						Kunwi tḥekkmem ɣef wiyaḍ s lɛeqliya n wemdan, ma d nekk ur ḥekkmeɣ ɣef yiwen. 
					</seg>
					<seg id="b.JOH.8.16" type="verse">
						Ma yella yewwi-d lḥal ad ḥekmeɣ, ad ḥekkmeɣ s lḥeqq axaṭer ur lliɣ ara weḥd-i, Baba Ṛebbi i yi-d-iceggɛen yella yid-i. 
					</seg>
					<seg id="b.JOH.8.17" type="verse">
						Yura di ccariɛa-nwen belli ma ddukklen sin inigan ɣef yiwet n cchada, cchada-nsen tețwaqbel. 
					</seg>
					<seg id="b.JOH.8.18" type="verse">
						Atan nekk cehdeɣ-ed ɣef yiman-iw, Baba i yi-d-iceggɛen d inigi fell-i.  
					</seg>
					<seg id="b.JOH.8.19" type="verse">
						Nutni nnan-as : Anda yella Baba-k ? Yerra-yasen : Ur iyi-tessinem, ur tessinem Baba. Lemmer i yi-tessinem, tili tesnem Baba.  
					</seg>
					<seg id="b.JOH.8.20" type="verse">
						Sidna Ɛisa yenna-d annect-agi mi gesselmad deg wefrag n lǧameɛ iqedsen, zdat wemkan anda srusun lweɛdat. Ula d yiwen ur yesris afus-is fell-as axaṭer urɛad d-yewwiḍ wass-is.  
					</seg>
					<seg id="b.JOH.8.21" type="verse">
						Sidna Ɛisa yerna yenna-yasen : Atan ad ṛuḥeɣ, aț-țqellbem fell-i lameɛna aț-țemtem di ddnub-nwen, ur tezmirem ara a d-tasem ɣer wanda ara ṛuḥeɣ.  
					</seg>
					<seg id="b.JOH.8.22" type="verse">
						At Isṛail qqaṛen wway gar-asen : Ahat yebɣa ad ineɣ iman-is imi ɣ-d-yenna ur tezmirem ara a d-tasem ɣer wanda ara ṛuḥeɣ ?  
					</seg>
					<seg id="b.JOH.8.23" type="verse">
						Sidna Ɛisa yerra-yasen : Kunwi n lqaɛa nekk n igenwan ; kunwi n ddunit-agi nekk mačči-yines. 
					</seg>
					<seg id="b.JOH.8.24" type="verse">
						Daymi i wen-d-nniɣ aț-țemtem di ddnub-nwen. Atan m'ur tuminem ara belli nekk « d Win yellan, » aț-țemtem di ddnub-nwen.  
					</seg>
					<seg id="b.JOH.8.25" type="verse">
						Nnan-as : Anwa-k keččini ? Sidna Ɛisa yerra-yasen : D win akken i wen-d-qqaṛeɣ si tazwara. 
					</seg>
					<seg id="b.JOH.8.26" type="verse">
						?ef wayen i kkun-yeɛnan sɛiɣ aṭas ara d-iniɣ, aṭas ara ḥasbeɣ ; win i yi-d-iceggɛen d Bab n tideț, d ayen i sliɣ ɣuṛ-es i d-țɛawadeɣ di ddunit.  
					</seg>
					<seg id="b.JOH.8.27" type="verse">
						Imi ur fhimen ara belli ɣef Baba Ṛebbi i sen-d-iheddeṛ, 
					</seg>
					<seg id="b.JOH.8.28" type="verse">
						yenna-yasen daɣen : Asm'ara tessaɛlim Mmi-s n bunadem, imiren aț-țfiqem belli nekk « d Win yellan !» Aț-țɛeqlem belli ur xeddmeɣ acemma s yiman-iw, lameɛna qqaṛeɣ-ed ayen i yi-iselmed Baba Ṛebbi.  
					</seg>
					<seg id="b.JOH.8.29" type="verse">
						Win i yi-d-iceggɛen yella yid-i, ur yi-țțaǧa ara weḥd-i imi dayem xeddmeɣ lebɣi-s. 
					</seg>
					<seg id="b.JOH.8.30" type="verse">
						Mi d-yenna imeslayen-agi, aṭas i gumnen yis.  
					</seg>
					<seg id="b.JOH.8.31" type="verse">
						Sidna Ɛisa yenna i wat Isṛail i gumnen yis : Ma teṭṭfem s tideț deg awal-iw aț-țilim d inelmaden-iw n ṣṣeḥ. 
					</seg>
					<seg id="b.JOH.8.32" type="verse">
						Aț-țissinem tideț, tideț ara kkun isuffɣen ɣer tlelli. 
					</seg>
					<seg id="b.JOH.8.33" type="verse">
						Nnan-as : Nukni ț-țarwa n Sidna Ibṛahim. Di leɛmeṛ ur nelli d aklan n walebɛaḍ ; amek i tzemreḍ a d-tiniḍ : « Aț-țesɛum tilelli »?  
					</seg>
					<seg id="b.JOH.8.34" type="verse">
						Sidna Ɛisa yerra-yasen : S tideț qqaṛeɣ-awen : kra n win ixeddmen ddnub d akli n ddnub. 
					</seg>
					<seg id="b.JOH.8.35" type="verse">
						Aklan ur țwaḥsaben ara n at wexxam ma d mmi-s n wexxam yețwaḥseb dayem n at wexxam. 
					</seg>
					<seg id="b.JOH.8.36" type="verse">
						Ma yella d Mmi-s i wen-d-yefkan tilelli, aț-țilim s tideț di tlelli.  
					</seg>
					<seg id="b.JOH.8.37" type="verse">
						?riɣ belli kunwi ț-țarwa n Ibṛahim, lameɛna tețnadim a yi tenɣem axaṭer awal-iw ur ikeččem ara ulawen-nwen. 
					</seg>
					<seg id="b.JOH.8.38" type="verse">
						Nekk qqaṛeɣ-ed ayen ẓriɣ ɣer Baba, ma d kunwi txeddmem ayen i tlemdem s ɣuṛ Baba-twen ! 
					</seg>
					<seg id="b.JOH.8.39" type="verse">
						At Isṛail rran-as : Baba-tneɣ nukkni, d Sidna Ibṛahim. Sidna Ɛisa yenna-yasen : Lemmer ț-țideț d arraw n Ibṛahim i tellam , tili txeddmem lecɣal i gxeddem Ibṛahim ; 
					</seg>
					<seg id="b.JOH.8.40" type="verse">
						kunwi tețqellibem a yi-tenɣem, acuɣeṛ ? Axaṭer qqaṛeɣ-awen-d tideț akken i ț-sliɣ ɣer Baba Ṛebbi. Ibṛahim di leɛmeṛ ur yexdim am kunwi ! 
					</seg>
					<seg id="b.JOH.8.41" type="verse">
						Kunwi txeddmem akken i gxeddem Baba twen ! Nutni rran-as : Ur nelli ara d arraw n leḥṛam ; nesɛa yiwen n Baba-tneɣ kan : d Ṛebbi ! 
					</seg>
					<seg id="b.JOH.8.42" type="verse">
						Sidna Ɛisa yenna-yasen : Lemmer ț-țideț d Ṛebbi i d Baba twen tili tḥemmlem-iyi axaṭer s ɣuṛ-es i d-kkiɣ, s ɣuṛ-es i d-usiɣ ɣuṛ-wen. Ur d-usiɣ ara s yiman-iw lameɛna d nețța i yi-d-iceggɛen. 
					</seg>
					<seg id="b.JOH.8.43" type="verse">
						Acuɣeṛ ur tfehhmem ara ayen i wen-d-qqaṛeɣ ? Axaṭer ur tezmirem ara aț-țqeblem imeslayen-iw.  
					</seg>
					<seg id="b.JOH.8.44" type="verse">
						Baba-twen d Cciṭan yerna tebɣam aț-țxedmem lebɣi-s. Nețța d bu-tmegṛaḍ si tazwara, ur yeṭṭif ara di tideț axaṭer ulac deg-s tideț. M'ara yeskiddib, yețmeslay-ed seg ul-is imi d ameskaddab i gella ; d nețța i d bab n lekdeb.  
					</seg>
					<seg id="b.JOH.8.45" type="verse">
						Lameɛna nekk qqaṛeɣ-d tideț, daymi ur iyi-tețțamnem ara. 
					</seg>
					<seg id="b.JOH.8.46" type="verse">
						Anwa deg-wen ara yi-d-issuksen ula yiwet n lɣelṭa ? Ma nniɣ-ed tideț, iwacu ur iyi-tețțamnem ara ? 
					</seg>
					<seg id="b.JOH.8.47" type="verse">
						Win yellan n Ṛebbi yesmeḥsis i wawal n Ṛebbi. Kunwi ur tellim ara n Ṛebbi, daymi ur tesmeḥsisem ara i wawal-is. 
					</seg>
					<seg id="b.JOH.8.48" type="verse">
						At Isṛail nnan-as : Nesɛa lḥeqq mi d-nenna kečč d asamari, yerna izdeɣ-ik uṛuḥani !  
					</seg>
					<seg id="b.JOH.8.49" type="verse">
						Sidna Ɛisa yerra-yasen : Ur iyi-izdiɣ ara uṛuḥani. Nekk țɛuzzuɣ Baba Ṛebbi, kunwi tḥeqṛem-iyi. 
					</seg>
					<seg id="b.JOH.8.50" type="verse">
						Ur țqellibeɣ ara ccan i yiman-iw, yella win yețḥebbiṛen fell-i, d nețța ara yi-d-yefken lḥeqq.  
					</seg>
					<seg id="b.JOH.8.51" type="verse">
						A wen-iniɣ tideț : win iḥerzen awal-iw ur yețmețțat ara maḍi.  
					</seg>
					<seg id="b.JOH.8.52" type="verse">
						At Isṛail nnan-as : Atan tura iban izdeɣ-ik uṛuḥani ! Sidna Ibṛahim yemmut, lenbiya mmuten, kečč teqqaṛeḍ : win iḥerzen awal-iw ur yețmețțat ara maḍi !  
					</seg>
					<seg id="b.JOH.8.53" type="verse">
						Tugareḍ baba-tneɣ Ibṛahim neɣ lenbiya meṛṛa i gemmuten ? D acu i tḥesbeḍ iman-ik ?  
					</seg>
					<seg id="b.JOH.8.54" type="verse">
						Sidna Ɛisa yerra-yasen : Ma fkiɣ ccan i yiman-iw, ccan-iw ur yesɛi ara azal. Win i yi-d-yețțaken ccan d Baba, win akken i teqqaṛem « d Ṛebbi-nneɣ.»  
					</seg>
					<seg id="b.JOH.8.55" type="verse">
						Kunwi ur t-tessinem ara, nekkini ssneɣ-t. Ma nniɣ-ed ur t-ssineɣ ara ad uɣaleɣ d akeddab am kunwi. Lameɛna ssneɣ-t yerna xeddmeɣ lebɣi-s. 
					</seg>
					<seg id="b.JOH.8.56" type="verse">
						Baba-twen Ibṛahim yefṛeḥ mi geẓra iteddu-d wass-iw, tura mi t-yeẓra yefṛeḥ aṭas. 
					</seg>
					<seg id="b.JOH.8.57" type="verse">
						At Isṛail nnan-as : Amek, urɛad tesɛiḍ xemsin iseggasen teqqaṛeḍ walaɣ Ibṛahim ?  
					</seg>
					<seg id="b.JOH.8.58" type="verse">
						Sidna Ɛisa yenna-yasen : Uqbel a d-ilal Ibṛahim, lliɣ !  
					</seg>
					<seg id="b.JOH.8.59" type="verse">
						?ef wannect-agi i d-ddmen wat Isṛail iblaḍen iwakken a t-ṛeǧmen. Sidna Ɛisa yekcem ger lɣaci, yeffeɣ seg wefrag n lǧameɛ iqedsen.  
					</seg>
				</div>
				<div id="b.JOH.9" type="chapter">
					<seg id="b.JOH.9.1" type="verse">
						Deg ubrid-is, Sidna Ɛisa iwala yiwen wergaz, d aderɣal seg wasmi i d-ilul. 
					</seg>
					<seg id="b.JOH.9.2" type="verse">
						Inelmaden-is steqsan-t nnan-as : A Sidi, iwacu i d-ilul wergaz-agi d aderɣal ? Anwa i gdenben d nețța neɣ d imawlan-is ?  
					</seg>
					<seg id="b.JOH.9.3" type="verse">
						Sidna Ɛisa yerra-yasen : Tidderɣelt-agi ur d-tekki ara si ddnub-is neɣ si ddnub n imawlan-is, lameɛna iwakken medden meṛṛa ad ẓren ayen i gezmer Ṛebbi a t-ixdem. 
					</seg>
					<seg id="b.JOH.9.4" type="verse">
						Skud mazal tafat n wass, ilaq-aɣ a nexdem lecɣal n win i yi-d iceggɛen ; iteddu-d yiḍ anda yiwen ur yezmir ad ixdem. 
					</seg>
					<seg id="b.JOH.9.5" type="verse">
						Skud mazal lliɣ di ddunit d nekk i ț-țafat n ddunit.  
					</seg>
					<seg id="b.JOH.9.6" type="verse">
						Mi d-yenna imeslayen-agi, Sidna Ɛisa yessusef ɣer lqaɛa, yexleḍ akal s tsusaf-is, yeḍla-t ɣef wallen n uderɣal-nni, 
					</seg>
					<seg id="b.JOH.9.7" type="verse">
						yenna-yas : Ṛuḥ aț-țessirdeḍ di tala n Silwi (Silwi lmeɛna-ines «amceggeɛ»). Aderɣal-nni iṛuḥ a d-issired, mi d-yuɣal, yețwali. 
					</seg>
					<seg id="b.JOH.9.8" type="verse">
						Lǧiran-is akk-d wid i t-yessnen itețțer, qqaṛen : Argaz-agi mačči d win akken yețɣimin ɣer lqaɛa yezga yessutur tin n Ṛebbi ? 
					</seg>
					<seg id="b.JOH.9.9" type="verse">
						Kra qqaṛen : D nețța. Wiyaḍ qqaṛen : Mačči d nețța, d wayeḍ i gțemcabin ɣuṛ-es. Ma d nețța yeqqaṛ : D nekk s yiman-iw.  
					</seg>
					<seg id="b.JOH.9.10" type="verse">
						Nnan-as : Ihi amek i d-ldint wallen ik ?  
					</seg>
					<seg id="b.JOH.9.11" type="verse">
						Nețța yerra-yasen : Argaz-nni iwumi qqaṛen Ɛisa yexleḍ akal s tsusaf-is, yeḍla-t i wallen-iw, yenna-yi-d : « Ṛuḥ aț-țessirdeḍ di tala n Silwi.» Mi ṛuḥeɣ ssardeɣ, imiren kan yuɣal iyi-d yeẓri. 
					</seg>
					<seg id="b.JOH.9.12" type="verse">
						Nutni nnan-as : Anda-t wergaz-agi ? Yenna-yasen : Ur ẓriɣ ara anda yerra  
					</seg>
					<seg id="b.JOH.9.13" type="verse">
						Wwin argaz-nni yellan zik d aderɣal ɣer ifariziyen.  
					</seg>
					<seg id="b.JOH.9.14" type="verse">
						Yuɣ lḥal deg wass n westeɛfu i gexleḍ Sidna Ɛisa akal s tsusaf-is, i s-d-yerra iẓri i uderɣal-nni. 
					</seg>
					<seg id="b.JOH.9.15" type="verse">
						Ifariziyen steqsan-t amek armi i t-id-yuɣal yeẓri. Nețța yenna-yasen : Yexleḍ akal s tsusaf-is, yeḍla-t ɣef wallen-iw, ṛuḥeɣ ssardeɣ udem-iw, imiren kan uɣaleɣ țwaliɣ.  
					</seg>
					<seg id="b.JOH.9.16" type="verse">
						?ef wakka i nnan kra seg ifariziyen : Argaz-agi ur yezmir ara a d-yekk s ɣuṛ Ṛebbi, imi ur yețqadaṛ ara lqanun n wass n westeɛfu. Ma d wiyaḍ qqaṛen : Lemmer d amednub i gella amek i gezmer ad ixdem lbeṛhanat am wigi ? Yekker lxilaf ger lɣaci-nni, 
					</seg>
					<seg id="b.JOH.9.17" type="verse">
						ifariziyen rnan steqsan daɣen aderɣal-nni : I kečč d acu ara d-tiniḍ deg wergaz-agi i k-d-yeldin allen ? Nețța yenna-yasen : Nekk a d-iniɣ, argaz-agi ț-țideț d nnbi.  
					</seg>
					<seg id="b.JOH.9.18" type="verse">
						Lameɛna imeqqranen n wat Isṛail ugin ad amnen belli argaz-nni yella si zik d aderɣal, yuɣal yețwali. Uɣalen ceggɛen ɣer imawlan-is, usan-d. 
					</seg>
					<seg id="b.JOH.9.19" type="verse">
						Steqsan-ten nnan-asen : Argaz-agi, ț-țideț d mmi-twen ? D ṣṣeḥ ilul-ed d aderɣal ? Amek armi i guɣal yețwali tura ?  
					</seg>
					<seg id="b.JOH.9.20" type="verse">
						Imawlan n uderɣal-nni nnan asen : ?-țideț, d mmi-tneɣ yerna ilul-ed d aderɣal. 
					</seg>
					<seg id="b.JOH.9.21" type="verse">
						Meɛna amek i guɣal yețwali tura neɣ anwa i s-d-yerran i?ri... ur neẓri ara ! Steqsit-eț nețța, d argaz i gella, izmer a d-yerr s yiman-is.  
					</seg>
					<seg id="b.JOH.9.22" type="verse">
						Imawlan-is nnan-asen akka, axaṭer uggaden lecyux n wat Isṛail i gqesden ad sṭixṛen si lǧameɛ-nsen kra n win ara icehden belli Ɛisa d Lmasiḥ. 
					</seg>
					<seg id="b.JOH.9.23" type="verse">
						Daymi i sen-nnan imawlan is : « D argaz i gella, yezmer ad yerr s yiman-is.»  
					</seg>
					<seg id="b.JOH.9.24" type="verse">
						Ifariziyen ssawlen tikkelt tis snat i wergaz-nni iwumi d-yuɣal yeẓri nnan-as : Ɛuzz Sidi Ṛebbi, ini-d tideț. Nukni neẓra belli argaz-agi d amednub. 
					</seg>
					<seg id="b.JOH.9.25" type="verse">
						Nețța yerra-yasen : Ur ẓriɣ ara ma d amednub i gella ; nekk ẓriɣ yiwet lḥaǧa : « Lliɣ d aderɣal, tura țwaliɣ ». 
					</seg>
					<seg id="b.JOH.9.26" type="verse">
						Nnan-as daɣen : D acu i k-ixdem ? Amek i k-d-yeldi allen-ik ? 
					</seg>
					<seg id="b.JOH.9.27" type="verse">
						Yerra-yasen : Nniɣ-awen-t-id yakan meɛna ur iyi-d-semḥessem ara. Iwacu tebɣam a wen-t-id-ɛiwdeɣ ? Ula d kunwi tebɣam aț-țuɣalem d inelmaden-is ?  
					</seg>
					<seg id="b.JOH.9.28" type="verse">
						Regmen-t, nnan-as : D kečč i d anelmad-is, nukkni d inelmaden n Sidna Musa. 
					</seg>
					<seg id="b.JOH.9.29" type="verse">
						Neẓra belli Ṛebbi ihḍeṛ-ed i Sidna Musa, ma d wagi ur neẓri ara ansi i d-yekka.  
					</seg>
					<seg id="b.JOH.9.30" type="verse">
						Argaz-nni yerra-yasen : D ayen yessewhamen ! Argaz yeldi-yi-d allen, kunwi ur te?rim ara ansi i d-yekka ! 
					</seg>
					<seg id="b.JOH.9.31" type="verse">
						Medden akk ẓran belli Ṛebbi ur d-iqebbel ara ddeɛwat n yemcumen, lameɛna iqebbel-ed win i t-iḍuɛen, ixeddmen lbɣi-is.  
					</seg>
					<seg id="b.JOH.9.32" type="verse">
						Seg wasmi i d-texleq ddunit werǧin nesli s yiwen yeldi-d allen i win i d-ilulen d aderɣal. 
					</seg>
					<seg id="b.JOH.9.33" type="verse">
						Lemmer argaz-agi mačči s ɣuṛ Ṛebbi i d-yekka tili ur yezmir ad yexdem acemma. 
					</seg>
					<seg id="b.JOH.9.34" type="verse">
						Rran-as : Amek ! Seg wasmi i d-luleḍ kečč di ddnub seg iḍaṛṛen armi d aqeṛṛuy, tura tusiḍ-ed a ɣ tesfehmeḍ ? Dɣa qecɛen-t ( ḍerqen-t ) ɣer beṛṛa.  
					</seg>
					<seg id="b.JOH.9.35" type="verse">
						Sidna Ɛisa yesla belli qecɛen argaz-nni ɣer beṛṛa. Iṛuḥ ɣuṛ-es, yenna-yas : Ini-yi-d, tumneḍ s Mmi-s n bunadem ?  
					</seg>
					<seg id="b.JOH.9.36" type="verse">
						Yerra-yas : Anwa-t a Sidi ? Ini-yi-t-id iwakken ad amneɣ yis.  
					</seg>
					<seg id="b.JOH.9.37" type="verse">
						Sidna Ɛisa yenna-yas : Aql-ik tețwaliḍ-t s wallen-ik, d nețța s yiman-is i d-yețmeslayen yid-ek tura.  
					</seg>
					<seg id="b.JOH.9.38" type="verse">
						Argaz-nni yenna-yas : Umneɣ a Sidi ! Dɣa yeɣli ɣef tgecrar zdat-es. 
					</seg>
					<seg id="b.JOH.9.39" type="verse">
						Sidna Ɛisa yenna : D wagi i d lḥisab ɣef wacu i d-usiɣ ɣer ddunit : wid ur nețwali ara ad walin, wid yețwalin ad uɣalen d iderɣalen.  
					</seg>
					<seg id="b.JOH.9.40" type="verse">
						Kra n ifariziyen i geslan i imeslayen-is steqsan-t, nnan-as : Ihi ula d nukkni d iderɣalen ?  
					</seg>
					<seg id="b.JOH.9.41" type="verse">
						Sidna Ɛisa yerra-yasen : Lemmer ț-țideț d iderɣalen i tellam tili ulac ddnub fell-awen, lameɛna tura imi teqqaṛem nețwali, ddnub i yirawen-nwen.  
					</seg>
				</div>
				<div id="b.JOH.10" type="chapter">
					<seg id="b.JOH.10.1" type="verse">
						-- S tideț a wen-d-iniɣ, win ur nkeččem ara si tewwurt ɣer wemṛaḥ ( leɛzib ) n wulli, iɛedda si ẓẓeṛb, winna d amakar yerna d aqeṭṭaɛ.  
					</seg>
					<seg id="b.JOH.10.2" type="verse">
						Ma d win ikeččmen si tewwurt d nețța i d ameksa n wulli. 
					</seg>
					<seg id="b.JOH.10.3" type="verse">
						Aɛessas n wemṛaḥ ileddi tawwurt i umeksa, ulli sellent i ṣṣut-is, issawal-asent s yismawen-nsent, yessufuɣ-itent ɣer beṛṛa.  
					</seg>
					<seg id="b.JOH.10.4" type="verse">
						Mi gessufeɣ tid akk yellan-ines, izeggir zdat-sent, ulli ttabaɛent-eț axaṭer ssnent ṣṣut-is. 
					</seg>
					<seg id="b.JOH.10.5" type="verse">
						D lmuḥal ad tebɛen-t abeṛṛani, ad rewlent fell-as imi ur ssinent ara ṣṣut n ibeṛṛaniyen.  
					</seg>
					<seg id="b.JOH.10.6" type="verse">
						Sidna Ɛisa yenna-yasen lemtel agi, lameɛna ur fhimen ara ayen yebɣa a sen-yini. 
					</seg>
					<seg id="b.JOH.10.7" type="verse">
						Yenna yasen daɣen : S tideț qqaṛeɣ-awen, d nekk i ț-țawwurt ansi țɛeddayent wulli. 
					</seg>
					<seg id="b.JOH.10.8" type="verse">
						Wid meṛṛa i d-yusan uqbel-iw d imakaren d iqeṭṭaɛen. Lameɛna ulli ur sen-ḥessent ara.  
					</seg>
					<seg id="b.JOH.10.9" type="verse">
						D nekk i ț-țawwurt. Win ara ikecmen yis-i ad yețțusellek : ad ikcem ad yeffeɣ akken i s-ihwa, ad yaf ayen ara yečč.  
					</seg>
					<seg id="b.JOH.10.10" type="verse">
						Amakar yețțas-ed kan iwakken ad yaker, ad yezlu, ad yessenger. Nekk usiɣ-ed iwakken ad fkeɣ tudert i wulli-inu, tudert s tugeț (ṭaqa).  
					</seg>
					<seg id="b.JOH.10.11" type="verse">
						D nekk i d ameksa n ṣṣeḥ. Ameksa n ṣṣeḥ yețțsebbil tudert-is ɣef wulli-ines.  
					</seg>
					<seg id="b.JOH.10.12" type="verse">
						Ma d win ur nelli ara d ameksa n wulli ur nelli ara d bab-nsent, d ameksa kan yețwaxelṣen, ireggel, ițaǧǧa ulli m'ara iwali uccen. Imiren uccen a d-yezḍem ɣef wulli, ad yawi kra seg-sent yerna ad yesserwel akk taqeḍɛit.  
					</seg>
					<seg id="b.JOH.10.13" type="verse">
						Argaz-agi ixeddem akka imi d ameksa kan yețwaxelṣen, ur as tewqiɛ ara deg wulli. 
					</seg>
					<seg id="b.JOH.10.14" type="verse">
						Nekk d ameksa n ṣṣeḥ, ssneɣ ulli-inu nutenti ssnent-iyi, 
					</seg>
					<seg id="b.JOH.10.15" type="verse">
						akken i yi-issen Baba Ṛebbi i t-ssneɣ ula d nekk. ?sebbileɣ tudert-iw ɣef wulli-inu. 
					</seg>
					<seg id="b.JOH.10.16" type="verse">
						Sɛiɣ daɣen ulli nniḍen ur nelli ara seg wemṛaḥ agi. Tigi daɣen ilaq a tent-id-awiɣ, a d-ḥessent i ṣṣut-iw, s wakka aț-țili anagar yiwet n tqeḍɛit s yiwen umeksa.  
					</seg>
					<seg id="b.JOH.10.17" type="verse">
						Baba iḥemmel-iyi imi țsebbileɣ tudert-iw meɛna syin akkin a ț-id-rreɣ.  
					</seg>
					<seg id="b.JOH.10.18" type="verse">
						Yiwen ur izmir a yi-ikkes tudert, țsebbileɣ-ț s lebɣi-inu. Sɛiɣ tazmert a ț-sebbleɣ, sɛiɣ daɣen tazmert a ț-id-rreɣ. D wagi i d lameṛ i yi-d yefka Baba Ṛebbi. 
					</seg>
					<seg id="b.JOH.10.19" type="verse">
						Mi d-yenna imeslayen-agi, yekker daɣen lxilaf ger lɣaci. 
					</seg>
					<seg id="b.JOH.10.20" type="verse">
						Aṭas deg-sen qqaṛen : Argaz-agi yezdeɣ-it lǧen, yedderwec, acuɣeṛ i s-tesmeḥsisem ?  
					</seg>
					<seg id="b.JOH.10.21" type="verse">
						Wiyaḍ qqaṛen : Win ițwamelken ur yețmeslay ara akka. Qqaṛen daɣen : Izmer lǧen a d-yerr iẓri i iderɣalen ?  
					</seg>
					<seg id="b.JOH.10.22" type="verse">
						Yewweḍ-ed lweqt anda i țɛeggiden di temdint n Lquds lɛid n weɛzal n Lǧameɛ iqedsen ; imiren d ccetwa. 
					</seg>
					<seg id="b.JOH.10.23" type="verse">
						Sidna Ɛisa yella yețṛuḥu ițțuɣal deg wefrag n Lǧameɛ iqedsen seddaw n wesqif n Sidna Sliman.  
					</seg>
					<seg id="b.JOH.10.24" type="verse">
						Yezzi-yas-d lɣaci, nnan-as : Ar melmi ara ɣ-teǧǧeḍ di ccekk ? Ma d Lmasiḥ i telliḍ ini-aɣ t-id ɛinani !  
					</seg>
					<seg id="b.JOH.10.25" type="verse">
						Sidna Ɛisa yerra-yasen : Nniɣ-awen-t-id ur tuminem ara, yerna twalam lecɣal i xeddmeɣ s yisem n Baba : d lecɣal-agi i d yețcehhiden fell-i. 
					</seg>
					<seg id="b.JOH.10.26" type="verse">
						Kunwi ur tețțamnem ara axaṭer ur tellim ara seg ulli-inu. 
					</seg>
					<seg id="b.JOH.10.27" type="verse">
						Ulli-inu smeḥsisent i ṣṣut-iw, ssneɣ-tent yerna ttabaɛent iyi-d. 
					</seg>
					<seg id="b.JOH.10.28" type="verse">
						?țakeɣ-asent tudert n dayem, ur țmețțatent ara maḍi, yiwen ur izmir a tent-yekkes seg ufus-iw. 
					</seg>
					<seg id="b.JOH.10.29" type="verse">
						Baba i yi-tent-id-yefkan yugar kullec, win yellan ger ifassen is, yiwen ur izmir a s-t-id-yekkes 
					</seg>
					<seg id="b.JOH.10.30" type="verse">
						axaṭer nekk d Baba, d yiwen.  
					</seg>
					<seg id="b.JOH.10.31" type="verse">
						Jemɛen-d daɣen idɣaɣen akken a t-nɣen. 
					</seg>
					<seg id="b.JOH.10.32" type="verse">
						Yekker Sidna Ɛisa yenna-yasen : Xedmeɣ zdat-wen aṭas n lecɣal yelhan yessewhamen, s tezmert n Baba ; ɣef wanwa deg-sen i tebɣam a yi-tenɣem s iblaḍen ?  
					</seg>
					<seg id="b.JOH.10.33" type="verse">
						At Isṛail nnan-as : Mačči ɣef ccɣel yelhan i nebɣa a k-neṛjem, lameɛna imi i tkeffreḍ ! Axaṭer kečč yellan d amdan terriḍ iman-ik d Ṛebbi.  
					</seg>
					<seg id="b.JOH.10.34" type="verse">
						Sidna Ɛisa yerra-yasen : Eɛni ur yuri ara di ccariɛa nwen :  Nekk, Sidi Ṛebbi nniɣ-awen : Kunwi d iṛebbiten !  
					</seg>
					<seg id="b.JOH.10.35" type="verse">
						Yiwen ur yezmir ad inkeṛ ayen i d-nnant tira iqedsen. Ma yella ccariɛa-nwen tsemma «iṛebbiten» wid iwumi i d-ițțuceggeɛ wawal n Ṛebbi, 
					</seg>
					<seg id="b.JOH.10.36" type="verse">
						amek armi teqqaṛem fell-i keffṛeɣ mi d-nniɣ « nekk d Mmi-s n Ṛebbi, » eɛni mačči d Baba i yi-ixtaṛen, i yi-d-iceggɛen ɣer ddunit ?  
					</seg>
					<seg id="b.JOH.10.37" type="verse">
						Lemmer ur xeddmeɣ ara lecɣal n Baba tili ur teḥwaǧem ara aț țamnem yis-i.  
					</seg>
					<seg id="b.JOH.10.38" type="verse">
						Lameɛna ma xeddmeɣ-ten, ɣas akken ur tebɣim ara aț-țamnem yis-i, amnet s lecɣal-iw akken aț țeẓrem, aț-țfehmem belli Baba yella deg-i nekk lliɣ di Baba.  
					</seg>
					<seg id="b.JOH.10.39" type="verse">
						?ef yimeslayen-agi, lecyux n at Isṛail ɛeṛden a t-ṭṭfen lameɛna yemneɛ si ger ifassen-nsen.  
					</seg>
					<seg id="b.JOH.10.40" type="verse">
						Syenna Sidna Ɛisa iṛuḥ ɣer tama nniḍen n wasif n Urdun, ɣer wemkan nni anda i gesseɣḍes Yeḥya lɣaci, yeqqim dinna kra n wussan.  
					</seg>
					<seg id="b.JOH.10.41" type="verse">
						Aṭas i d-yusan ɣuṛ-es, qqaṛen wway gar-asen : Yeḥya ur yexdim ula d yiwen lbeṛhan, lameɛna ayen akk i d-yenna ɣef wergaz-agi ț-țideț. 
					</seg>
					<seg id="b.JOH.10.42" type="verse">
						Dinna, aṭas n lɣaci i gumnen yis.  
					</seg>
				</div>
				<div id="b.JOH.11" type="chapter">
					<seg id="b.JOH.11.1" type="verse">
						Di taddart n Bitanya, llant snat n tyestmatin, Marṭa d Meryem akk-d gma-tsent Laɛẓar ; 
					</seg>
					<seg id="b.JOH.11.2" type="verse">
						Meryem, ț-țin akken i gdehnen iḍaṛṛen n Sidna Ɛisa s zzit n leɛṭeṛ terna teṣfeḍ-iten s ucebbub-is ; tesɛa gma-s Laɛẓar, yehlek yenṭer. 
					</seg>
					<seg id="b.JOH.11.3" type="verse">
						Yessetma-s ceggɛent ɣer Sidna Ɛisa a s-inin : A Sidi, atan weḥbib-ik yuḍen.  
					</seg>
					<seg id="b.JOH.11.4" type="verse">
						Mi gesla Sidna Ɛisa s lexbaṛ-agi yenna : Lehlak-agi ur yeṣṣawaḍ ara ɣer lmut, lameɛna a d-yesbeggen tamanegt n Ṛebbi ; yis daɣen ara d-tban tmanegt n Mmi-s n Ṛebbi.  
					</seg>
					<seg id="b.JOH.11.5" type="verse">
						Sidna Ɛisa iḥemmel aṭas Marṭa, Meryem akk-d Laɛẓar. 
					</seg>
					<seg id="b.JOH.11.6" type="verse">
						?as akken yesla s Laɛẓar yuḍen , yerna sin wussan deg wemkan-nni anda yella. 
					</seg>
					<seg id="b.JOH.11.7" type="verse">
						Dɣa yenna i inelmaden-is : Eyyaw a nuɣalet ɣer tmurt n Yahuda. 
					</seg>
					<seg id="b.JOH.11.8" type="verse">
						Nnan-as : A Sidi, mačči aṭas aya segmi țnadin wat Isṛail a k-nɣen s iblaḍen, tura tebɣiḍ aț-țuɣaleḍ ɣer dinna ?  
					</seg>
					<seg id="b.JOH.11.9" type="verse">
						Sidna Ɛisa yerra-yasen : Eɛni ur llint ara tnac n swayeɛ deg wass ? Ma ileḥḥu yiwen deg wass ur t-kkaten ara wuguren axaṭer tella tafat, yețwali abrid. 
					</seg>
					<seg id="b.JOH.11.10" type="verse">
						Lameɛna ma ileḥḥu deg iḍ ad imḍerkal axaṭer ulac tafat. 
					</seg>
					<seg id="b.JOH.11.11" type="verse">
						Mi d-yenna ayagi, yerna yenna yasen : Aḥbib-nneɣ Laɛẓar tewwi-t tnafa, ad ṛuḥeɣ a t-id-ssakiɣ.  
					</seg>
					<seg id="b.JOH.11.12" type="verse">
						?ef wayagi inelmaden-is nnan as : A Sidi, ma ț-țaguni i geṭṭes ihi a d-yekker.  
					</seg>
					<seg id="b.JOH.11.13" type="verse">
						Sidna Ɛisa yenna-d ayagi ɣef lmut n Laɛẓar, nutni nwan ɣef tguni i d-yemmeslay. 
					</seg>
					<seg id="b.JOH.11.14" type="verse">
						Dɣa yenna-yasen ɛinani : Laɛẓar yemmut, 
					</seg>
					<seg id="b.JOH.11.15" type="verse">
						yerna feṛḥeɣ ɣef ddemma-nwen imi ur lliɣ ara dinna di teswiɛt-nni, axaṭer ayagi d ayen ara yernun di liman-nwen. Eyyaw tura a nṛuḥet ɣuṛ-es.  
					</seg>
					<seg id="b.JOH.11.16" type="verse">
						?uma iwumi qqaṛen Akniw, yenna i inelmaden nniḍen : Eyyaw a neddut ula d nukkni iwakken a nemmet yid-es.  
					</seg>
					<seg id="b.JOH.11.17" type="verse">
						Mi qṛib ad yaweḍ ɣer dinna, Sidna Ɛisa yesla belli ṛebɛa wussan aya segmi i meḍlen Laɛẓar. 
					</seg>
					<seg id="b.JOH.11.18" type="verse">
						Ad ilin wazal n tlata alaf kilumitrat ger taddart n Bitanya ț-țemdint n Lquds.  
					</seg>
					<seg id="b.JOH.11.19" type="verse">
						Daymi aṭas n lɣaci i d-yusan ɣer Marṭa d Meryem a tent-ṣebbṛen ɣef lmut n gma-tsent.  
					</seg>
					<seg id="b.JOH.11.20" type="verse">
						Akken kan i tesla Marṭa belli Sidna Ɛisa iteddu-d ɣer taddart, tuzzel ɣuṛ-es a t-temmager. Ma d Meryem teqqim deg wexxam.  
					</seg>
					<seg id="b.JOH.11.21" type="verse">
						Marṭa tenna i Sidna Ɛisa : A Sidi, lemmer dagi i telliḍ, tili gma ur yemmut ara. 
					</seg>
					<seg id="b.JOH.11.22" type="verse">
						Lameɛna ẓriɣ ula ț-țura, ayen akk ara tessutreḍ i Ṛebbi a k-t-id-yeqbel.  
					</seg>
					<seg id="b.JOH.11.23" type="verse">
						Sidna Ɛisa yenna-yas : Gma-m a d-yuɣal ɣer tudert.  
					</seg>
					<seg id="b.JOH.11.24" type="verse">
						Marṭa terra-yas : ?riɣ a d-yuɣal ɣer tudert ass aneggaru, ass n ḥeggu n lmegtin.  
					</seg>
					<seg id="b.JOH.11.25" type="verse">
						Sidna Ɛisa yenna-yas : D nekk i d ḥeggu, d nekk i ț-țudert. Win ara yesɛun laman deg-i, ad yidir ɣas ma yemmut. 
					</seg>
					<seg id="b.JOH.11.26" type="verse">
						Yal amdan yeddren, yumnen yis-i, ur yețmețțat ara maḍi. Tumneḍ s wannect-agi ? 
					</seg>
					<seg id="b.JOH.11.27" type="verse">
						Marṭa tenna-yas : Umneɣ a Sidi, d kečč i d Lmasiḥ, d kečč i d Mmi-s n Ṛebbi, win akken ara d-yasen ɣer ddunit.  
					</seg>
					<seg id="b.JOH.11.28" type="verse">
						Syenna, Marṭa tṛuḥ tessawel i weltma-s Meryem tenna-yas s tuffra : Sidna Ɛisa yewweḍ-ed, yebɣa a kem-iẓer.  
					</seg>
					<seg id="b.JOH.11.29" type="verse">
						Mi tesla s lexbaṛ-agi, tekker Meryem tuzzel ɣer Sidna Ɛisa. 
					</seg>
					<seg id="b.JOH.11.30" type="verse">
						Yuɣ lḥal urɛad i d-yekcim ɣer taddart, mazal-it deg umkan-nni anda akken i t-temmuger Marṭa.  
					</seg>
					<seg id="b.JOH.11.31" type="verse">
						Wid yellan țṣebbiṛen deg-s deg wexxam, mi ț-walan tekker teffeɣ s tazzla, ḍefṛen-ț, nwan ɣer u?ekka i tṛuḥ iwakken aț-țețru ɣef gma-s.  
					</seg>
					<seg id="b.JOH.11.32" type="verse">
						Mi tewweḍ Meryem ɣer wemkan anda yella Sidna Ɛisa, akken kan i t-twala, teɣli ɣer iḍaṛṛen-is tenna : A Sidi, lemmer dagi i telliḍ tili gma ur yemmut ara.  
					</seg>
					<seg id="b.JOH.11.33" type="verse">
						Mi ț-iwala tețru nețțat d wid yellan yid-es, Sidna Ɛisa ijreḥ wul-is, tergagi tasa-s. 
					</seg>
					<seg id="b.JOH.11.34" type="verse">
						Yenna-yasen : Anda i t-tmeḍlem ? Nutni rran-as : Eyya-d aț-țwaliḍ a Sidi.  
					</seg>
					<seg id="b.JOH.11.35" type="verse">
						Dɣa Sidna Ɛisa yețru. 
					</seg>
					<seg id="b.JOH.11.36" type="verse">
						Mi t-walan yețru, nnan : Walit acḥal i t-iḥemmel ! 
					</seg>
					<seg id="b.JOH.11.37" type="verse">
						Ma d kra deg-sen qqaṛen : Nețța i d-yerran iẓri i uderɣal, ur yezmir ara ad issemneɛ Laɛẓar si lmut !  
					</seg>
					<seg id="b.JOH.11.38" type="verse">
						Sidna Ɛisa tejreḥ tasa-s tikkelt tis snat. Mi wwḍen ɣer u?ekka yellan d lɣaṛ imedlen s yiwen wezṛu d ameqqran, 
					</seg>
					<seg id="b.JOH.11.39" type="verse">
						Sidna Ɛisa yenna : Kkset azṛu-yagi ! Marṭa weltma-s n lmegget-nni tenna : A Sidi, ṛebɛa wussan aya segmi yețwamḍel, ad yili yebda yețriḥ ! 
					</seg>
					<seg id="b.JOH.11.40" type="verse">
						Sidna Ɛisa yerra-yas : Ur am-d-nniɣ ara ma tumneḍ aț-țwaliḍ tamanegt n Ṛebbi ?  
					</seg>
					<seg id="b.JOH.11.41" type="verse">
						Kksen azṛu-nni, dɣa Sidna Ɛisa yerfed allen-is ɣer igenni yenna : Tanemmirt-ik a Baba Ṛebbi axaṭer tqebleḍ taẓallit-iw. 
					</seg>
					<seg id="b.JOH.11.42" type="verse">
						Nekkini ẓriɣ tqebbleḍ-iyi daymen, lameɛna nniɣ-ed akka ɣef ddemma n wid i yi-d-yezzin dagi iwakken ad amnen belli d kečč i yi-d-iceggɛen. 
					</seg>
					<seg id="b.JOH.11.43" type="verse">
						Imiren kan iɛeggeḍ s lǧehd yenna : A Laɛẓar, effeɣ-ed syenna !  
					</seg>
					<seg id="b.JOH.11.44" type="verse">
						Ataya lmegget-nni yeffeɣ-ed seg uẓekka, idaṛṛen-is d ifassen-is țțlen, udem-is iɣumm s lekfen. Sidna Ɛisa yenna i wid yellan dinna : Kkset-as lekfen, teǧǧem-t ad iṛuḥ !  
					</seg>
					<seg id="b.JOH.11.45" type="verse">
						Aṭas seg widak-nni i d-yeddan d Meryem umnen s Sidna Ɛisa mi walan ayen yexdem. 
					</seg>
					<seg id="b.JOH.11.46" type="verse">
						Kra deg-sen ṛuḥen ɣer ifariziyen ṣṣawḍen-asen lexbaṛ. 
					</seg>
					<seg id="b.JOH.11.47" type="verse">
						Lmuqedmin imeqqranen d ifariziyen nnejmaɛen deg wexxam n ccṛeɛ, nnan : D acu ara nexdem ? Argaz-agi yexdem aṭas n lbeṛhanat, 
					</seg>
					<seg id="b.JOH.11.48" type="verse">
						ma neǧǧa-t ad ikemmel akka, lɣaci akk ad amnen yis ; a d-asen iṛumaniyen a ɣ-hudden lǧameɛ-nneɣ ț-țmurt-nneɣ.  
					</seg>
					<seg id="b.JOH.11.49" type="verse">
						Kayef yellan aseggas-nni d lmuqeddem ameqqran fell-asen, 
					</seg>
					<seg id="b.JOH.11.50" type="verse">
						yenṭeq yenna-yasen : Ur teẓrim ara belli ad yemmet axiṛ yiwen ɣef lumma wala ad yenger wegdud-nneɣ ?  
					</seg>
					<seg id="b.JOH.11.51" type="verse">
						Ayagi mačči s ɣuṛ-es i d-yekka meɛna imi i gella d lmuqeddem ameqqran aseggas-nni. Daymi i s-d-iweḥḥa Sidi Ṛebbi belli ilaq ad immet Sidna Ɛisa ɣef wegdud. 
					</seg>
					<seg id="b.JOH.11.52" type="verse">
						Mačči kan ɣef wegdud-is ara yemmet meɛna akken ad isdukkel arraw n Ṛebbi i gemzerwaɛen di ddunit meṛṛa, a ten-yejmeɛ d yiwen wegdud.  
					</seg>
					<seg id="b.JOH.11.53" type="verse">
						Ass-nni dɣa i ɛewwlen ( qesden ) lmuqedmin imeqqranen ad nɣen Sidna Ɛisa. 
					</seg>
					<seg id="b.JOH.11.54" type="verse">
						Seg wass-nni, Sidna Ɛisa yejbed iman-is ɣef lɣaci. Iṛuḥ Syenna ɣer taddart n Ifṛahim i d-yezgan ț-țama unezṛuf, yesɛedda dinna kra n wussan nețța d inelmaden is. 
					</seg>
					<seg id="b.JOH.11.55" type="verse">
						Akken i d-iqeṛṛeb lɛid n Tfaska, aṭas n lɣaci i d-ițasen si mkul tamurt ɣer temdint n Lquds akken ad ssizedegen iman-nsen.  
					</seg>
					<seg id="b.JOH.11.56" type="verse">
						Lɣaci-nni țqelliben ɣef Sidna Ɛisa, țmesteqsayen deg ufrag n lǧameɛ, qqaṛen : D acu i twalam ? A d-yas ad iɛeggeḍ ?  
					</seg>
					<seg id="b.JOH.11.57" type="verse">
						Yuɣ lḥal lmuqedmin imeqqranen d ifariziyen nebhen-d nnan : Win yeẓran anda yella Ɛisa-nni, ilaq a d-yessiweḍ lexbaṛ i yiɛessasen akken a t-ṭṭfen.  
					</seg>
				</div>
				<div id="b.JOH.12" type="chapter">
					<seg id="b.JOH.12.1" type="verse">
						Sețța wussan uqbel lɛid n Tfaska, Sidna Ɛisa iṛuḥ ɣer Bitani, taddart n Laɛẓar win akken i d-yesseḥya si lmut. 
					</seg>
					<seg id="b.JOH.12.2" type="verse">
						At wexxam n Laɛẓar heggan-as imensi. Marṭa tqeddec, Laɛẓar yeqqim ɣer imensi akk-d Sidna Ɛisa. 
					</seg>
					<seg id="b.JOH.12.3" type="verse">
						Meryem teddem-ed azgen n litra n leɛṭeṛ yeṣfan ɣlayen nezzeh, tesmar-it ɣef yiḍaṛṛen n Sidna Ɛisa, tesfeḍ-iten s ucebbub-is ; axxam meṛṛa yeččuṛ d rriḥa n leɛṭeṛ-nni.  
					</seg>
					<seg id="b.JOH.12.4" type="verse">
						Yudas n Qeṛyut, yiwen seg inelmaden-is, win akken ara t-ixedɛen inṭeq-ed yenna :  
					</seg>
					<seg id="b.JOH.12.5" type="verse">
						Acuɣeṛ ur nezzenz ara leɛṭeṛ agi ? Lemmer nezzenz-it tili yewwi-d azal n telt meyya twiztin n lfeṭṭa ara nefṛeq i igellilen.  
					</seg>
					<seg id="b.JOH.12.6" type="verse">
						Mi d-yenna annect-agi mačči d igellilen i t-iɣaḍen meɛna yebɣa ad yawi idrimen-nni, axaṭer d amakar i gella. D nețța i d amdebbeṛ ɣef yidrimen-nsen, yețțaker-iten. 
					</seg>
					<seg id="b.JOH.12.7" type="verse">
						Dɣa Sidna Ɛisa yenna-yas : Anfet-as ! Leɛṭeṛ-agi thegga-t i wass n temḍelt-iw. 
					</seg>
					<seg id="b.JOH.12.8" type="verse">
						Igellilen a ten-tesɛum daymen gar-awen ! Ma d nekk, ur iyi-tseɛɛum ara daymen yid-wen.  
					</seg>
					<seg id="b.JOH.12.9" type="verse">
						Yuɣ lḥal lɣaci slan belli Sidna Ɛisa di taddart n Bitanya i gella. Dɣa ț-țirebbaɛ i d-iṛuḥen ɣuṛ-es, mačči kan iwakken a t-ẓren nețța, meɛna bɣan ad ẓren Laɛẓar i d yesseḥya si lmut. 
					</seg>
					<seg id="b.JOH.12.10" type="verse">
						?ef wannect-a, lmuqedmin imeqqranen qesden ad nɣen ula d Laɛẓar. 
					</seg>
					<seg id="b.JOH.12.11" type="verse">
						Axaṭer ɣef ddemma-ines aṭas n lɣaci i sen iwexxṛen uɣalen umnen s Sidna Ɛisa.  
					</seg>
					<seg id="b.JOH.12.12" type="verse">
						Azekka-nni, aṭas n lɣaci i d yusan ad ɛeggden di temdint n Lquds. Slan belli Sidna Ɛisa iteddu-d ɣer temdint.  
					</seg>
					<seg id="b.JOH.12.13" type="verse">
						Kksen-d tiseḍwa ( ticiṭwin ) n tezdayt, ṛuḥen a t-mmagren, țeddun țɛeggiḍen :  ?usana ! Yețțubarek win i d-yusan s yisem n Sidi Ṛebbi ! Yețțubarek ugellid n wat Isṛail !  
					</seg>
					<seg id="b.JOH.12.14" type="verse">
						Sidna Ɛisa yufa yiwen weɣyul d amecṭuḥ, yerkeb fell-as akken yura di tira iqedsen : 
					</seg>
					<seg id="b.JOH.12.15" type="verse">
						 Ur țțaggad a tamdint n Siyun, atan ugellid-im yusa-d, irkeb-ed ɣef weɣyul amecṭuḥ. 
					</seg>
					<seg id="b.JOH.12.16" type="verse">
						Imiren inelmaden is ur fhimen ara ayen ideṛṛun, lameɛna asmi i gekcem Sidna Ɛisa di tamanegt-is, mmektan-d belli ayen akk yuran fell-as yedṛa yerna yețwakemmel.  
					</seg>
					<seg id="b.JOH.12.17" type="verse">
						Wid akk i gḥedṛen akk-d Sidna Ɛisa asmi i gessawel i Laɛẓar a d-iffeɣ seg u?ekka mi i t-id-yesseḥya si lmut, cehden-d ɣef wayen ẓran ; 
					</seg>
					<seg id="b.JOH.12.18" type="verse">
						ɣef wannect-agi aṭas n lɣaci i d-yusan ɣuṛ-es imi slan s lbeṛhan i gexdem. 
					</seg>
					<seg id="b.JOH.12.19" type="verse">
						Imi walan akkenni, ifariziyen nnan wway gar-asen : Twalam tura : ur nezmir i wacemma, lɣaci akk ttabaɛen-t !  
					</seg>
					<seg id="b.JOH.12.20" type="verse">
						Ger widak-nni i d-yusan ad ɛeggden di temdint n Lquds, llan kra n iyunaniyen. 
					</seg>
					<seg id="b.JOH.12.21" type="verse">
						Iyunaniyen-agi ṛuḥen ɣer Filibus ajlili n taddart n Bitsayda, nnan-as : Nebɣa a nẓer Sidna Ɛisa !  
					</seg>
					<seg id="b.JOH.12.22" type="verse">
						Filibus ixebbeṛ Andriyus, dɣa ddukklen i sin a s-inin i Sidna Ɛisa.  
					</seg>
					<seg id="b.JOH.12.23" type="verse">
						Nețța yerra-yasen-d : Yewweḍ-ed lweqt i Mmi-s n bunadem ad ikcem di tmanegt-is. 
					</seg>
					<seg id="b.JOH.12.24" type="verse">
						S tideț, nniɣ-awen : aɛeqqa n yired yeɣlin deg wakal m'ur yemmut ara ad iqqim weḥd-es, lameɛna ma yemmut ad yefti, a d-yefk aṭas n iɛeqqayen.  
					</seg>
					<seg id="b.JOH.12.25" type="verse">
						Win yețḥadaren ɣef tudert-is ad as-tṛuḥ, ma d win ur nețḥebbiṛ ara fell-as di ddunit-agi a ț-yaf i tudert n dayem. 
					</seg>
					<seg id="b.JOH.12.26" type="verse">
						Win yebɣan ad iqdec fell-i, a yi-d-yetbeɛ. Anda bɣuɣ iliɣ, aqeddac-iw ad yili yid-i. Win iqeddcen fell-i, Ṛebbi a t-iɛuzz.  
					</seg>
					<seg id="b.JOH.12.27" type="verse">
						Atan tura ul-iw yetḥeyyeṛ ; d acu ara d-iniɣ ? A Baba sellek-iyi si teswiɛt-agi ? Nekk ẓriɣ ɣef teswiɛt agi i d-usiɣ iwakken a ț-qableɣ ! 
					</seg>
					<seg id="b.JOH.12.28" type="verse">
						A Baba, sbeggen-ed tamanegt-ik ! Dɣa tenṭeq-ed yiwet n taɣect seg igenni, tenna-d : Sbeggneɣ-d yakan tamanegt-iw yerna mazal a ț-id-sbeggneɣ.  
					</seg>
					<seg id="b.JOH.12.29" type="verse">
						Wid yuɣ lḥal dinna slan i ṣṣut nni, ɣilen d ṛɛud. Wiyaḍ qqaṛen d lmalayekkat i s-d yemmeslayen.  
					</seg>
					<seg id="b.JOH.12.30" type="verse">
						Sidna Ɛisa yenna-yasen : Mačči ɣuṛ-i i d-tenṭeq taɣect agi, tenṭeq-ed ɣuṛ-wen. 
					</seg>
					<seg id="b.JOH.12.31" type="verse">
						Tura ara yedṛu lḥisab n ddunit. Tura ara yețwaqceɛ umesbaṭli n ddunit-a. 
					</seg>
					<seg id="b.JOH.12.32" type="verse">
						Ma d nekk m'ara țwarefdeɣ sennig lqaɛa, a d-awiɣ imdanen meṛṛa ɣuṛ-i.  
					</seg>
					<seg id="b.JOH.12.33" type="verse">
						S imeslayen-agi, Sidna Ɛisa yebɣa a d-isbeggen amek ara yemmet. 
					</seg>
					<seg id="b.JOH.12.34" type="verse">
						Lɣaci nnan-as : Ccariɛa tenna-d belli Lmasiḥ ad yidir i dayem. Amek i d-tenniḍ « Mmi-s n bunadem ilaq ad yețwarfed sennig lqaɛa » ? Ini-yaɣ-d ihi anwa i d Mmi-s n bunadem ? 
					</seg>
					<seg id="b.JOH.12.35" type="verse">
						Sidna Ɛisa yenna-yasen : Tafat mazal-iț gar-awen i kra n lweqt kan, lḥut skud tella uqbel a kkun-iṭṭef ṭṭlam, axaṭer win ileḥḥun di ṭṭlam ur yeẓri ara anda iteddu. 
					</seg>
					<seg id="b.JOH.12.36" type="verse">
						Skud tesɛam tafat, amnet yis akken aț-țuɣalem d arraw n tafat. Mi d-yenna imeslayen-agi, Sidna Ɛisa iḍeṛṛef iman-is anda ulac lɣaci.  
					</seg>
					<seg id="b.JOH.12.37" type="verse">
						?as akken aṭas n lbeṛhanat i gexdem Sidna Ɛisa zdat-sen, nutni ugin ad amnen.  
					</seg>
					<seg id="b.JOH.12.38" type="verse">
						S wakka i gețwakemmel wayen i d-yenna nnbi Iceɛya :  A Ṛebbi, anwa i gumnen  s wayen i d-nbecceṛ,  iwumi i d-tețwabeggen tezmert-ik ?  
					</seg>
					<seg id="b.JOH.12.39" type="verse">
						Acuɣeṛ ugin ad amnen ? D nnbi Iceɛya i d-yennan daɣen :  
					</seg>
					<seg id="b.JOH.12.40" type="verse">
						  Ṛebbi yesderɣel-iten ,  yesɣeṛ ulawen-nsen,  daymi allen-nsen ur țwalint ara,  lefhama-nsen teqfel ,   ugin a d-uɣalen ɣer webrid,   a kken a ten-sseḥluɣ.   
					</seg>
					<seg id="b.JOH.12.41" type="verse">
						Nnbi Iceɛya yenna-d ayagi ɣef Sidna Ɛisa mi gwala tamanegt-is.  
					</seg>
					<seg id="b.JOH.12.42" type="verse">
						Ula seg imeqqranen n wat Isṛail aṭas i gumnen yis ; lameɛna ɣef ddemma n ifariziyen, ur bɣin ara a d-sbeggnen liman-nsen, axaṭer uggaden a ten-sṭixxṛen si lǧameɛ.  
					</seg>
					<seg id="b.JOH.12.43" type="verse">
						ḥemmlen ad sɛun ccan ɣer yemdanen wala ɣer Ṛebbi.  
					</seg>
					<seg id="b.JOH.12.44" type="verse">
						Sidna Ɛisa yessaɛli taɣect-is yenna : Win yesɛan laman deg-i mačči yis-i kan i gumen, meɛna yumen ula s win i yi-d-iceggɛen. 
					</seg>
					<seg id="b.JOH.12.45" type="verse">
						Win i yi iwalan, iwala win i yi-d-iceggɛen.  
					</seg>
					<seg id="b.JOH.12.46" type="verse">
						Nekk usiɣ-ed ț-țafat ɣer ddunit, kra n win yumnen yis-i, ur yețɣimi ara di ṭṭlam.  
					</seg>
					<seg id="b.JOH.12.47" type="verse">
						Win yeslan i wawal-iw ur nexdim ara ayen i d-nniɣ mačči d nekk ara t-iḥasben, axaṭer ur d-usiɣ ara akken ad ḥasbeɣ ddunit, meɛna usiɣ-ed a ț-sellkeɣ.  
					</seg>
					<seg id="b.JOH.12.48" type="verse">
						Kra n win i yi-ḥeqṛen ur neḥsib ara imeslayen-iw, ițțuḥaseb yakan : d awal-agi i d-nniɣ ara t-iḥasben ass aneggaru.  
					</seg>
					<seg id="b.JOH.12.49" type="verse">
						Imeslayen-agi mačči s ɣuṛ-i i d-kkan : Baba i yi-d-iceggɛen, d nețța i yi-d-yefkan ayen i glaqen a t-id-iniɣ d wayen ara slemdeɣ.  
					</seg>
					<seg id="b.JOH.12.50" type="verse">
						Daymi nniɣ-awen : aselmed ɣef i yi-d-iweṣṣa Baba ț-țudert n dayem. Nekk sselmadeɣ kan ayen i yi-d-yenna Baba.  
					</seg>
				</div>
				<div id="b.JOH.13" type="chapter">
					<seg id="b.JOH.13.1" type="verse">
						Uqbel lɛid n Tfaska n Izimer n leslak, Sidna Ɛisa yeẓra belli tewweḍ-ed teswiɛt i deg ara yeffeɣ si ddunit, akken ad iṛuḥ ɣer Baba-s. ?ef wannect-agi, isbeggen-ed leḥmala-ines i inelmaden-is yellan di ddunit, yerna yeǧǧa-yasen-d lmeɛna ț-țameqqrant.  
					</seg>
					<seg id="b.JOH.13.2" type="verse">
						Llan tețțen imensi n Tfaska, Cciṭan yekcem yakan deg wul n Yudas, mmi-s n Semɛun n Qeṛyut, iwelleh-it ad ixdeɛ Sidna Ɛisa, a t-yezzenz.  
					</seg>
					<seg id="b.JOH.13.3" type="verse">
						Sidna Ɛisa yeẓra belli Baba Ṛebbi yerra kullec ger ifassen-is, yeẓra s ɣuṛ Ṛebbi i d-yusa, ɣuṛ-es ara yuɣal.  
					</seg>
					<seg id="b.JOH.13.4" type="verse">
						Yekker ɣef yimensi, yekkes abeṛnus-is, yeddem-ed yiwen ubeḥnuq (ucettiḍ) yebges yis. 
					</seg>
					<seg id="b.JOH.13.5" type="verse">
						Syenna, yesmar-ed aman ɣer yiwet n tbaqit, yebda yessirid iḍaṛṛen n inelmaden-is, yesfeḍ-iten s ubeḥnuq-nni i gcudd ɣef wammas-is. 
					</seg>
					<seg id="b.JOH.13.6" type="verse">
						Mi gewweḍ ɣer Semɛun Buṭrus yenna-yas-d : A Sidi d kečč ara yi-ssirden iḍaṛṛen ?  
					</seg>
					<seg id="b.JOH.13.7" type="verse">
						Sidna Ɛisa yerra-yas : Ayen xedmeɣ akka ur t-tfehhmeḍ ara tura, ɣer zdat ara t-tfehmeḍ.  
					</seg>
					<seg id="b.JOH.13.8" type="verse">
						Buṭrus yenna-yas : Ala ! D lmuḥal a yi-tessirdeḍ iḍaṛṛen-iw ! Sidna Ɛisa yenna-yas : M'ur k-ssardeɣ ara iḍaṛṛen-ik ur d-yeqqim wacemma i ɣ-icerken.  
					</seg>
					<seg id="b.JOH.13.9" type="verse">
						Semɛun Buṭrus yenna-yas : Ihi ur iyi-issirid ara iḍaṛṛen kan, ssired-iyi ula d ifassen d uqeṛṛuy-iw.  
					</seg>
					<seg id="b.JOH.13.10" type="verse">
						Sidna Ɛisa yenna-yas : Win yessarden yakan d azedgan, anagar idaṛṛen-is i geḥwaǧ a ten yessired axaṭer zeddig meṛṛa. Kunwi aql-ikkun zeddigit lameɛna mačči akken ma tellam dagi.  
					</seg>
					<seg id="b.JOH.13.11" type="verse">
						Sidna Ɛisa yeẓra yakan win akken ara t-ixedɛen, daymi i genna i inelmaden-is : « kunwi ur zeddigit ara irkul. »  
					</seg>
					<seg id="b.JOH.13.12" type="verse">
						Mi sen-issared iḍaṛṛen-nsen, yerra abeṛnus-is, yuɣal ɣer wemkan is yenna-yasen : Tfehmem wayen akka i wen xedmeɣ neɣ ala ?  
					</seg>
					<seg id="b.JOH.13.13" type="verse">
						Tessawalem-iyi « a Sidi » ; tesɛam lḥeqq axaṭer ț-țideț ! 
					</seg>
					<seg id="b.JOH.13.14" type="verse">
						Ma yella nekk yellan d Ssid-nwen ssardeɣ-awen iḍaṛṛen-nwen, ilaq awen aț-țețțemsiridem iḍaṛṛen wway gar-awen. 
					</seg>
					<seg id="b.JOH.13.15" type="verse">
						Fkiɣ-awen-d lemtel iwakken ula d kunwi aț-țxedmem akken i wen-xedmeɣ. 
					</seg>
					<seg id="b.JOH.13.16" type="verse">
						S tideț nniɣ awen : aqeddac ur yugar ara Ssid-is, amceggeɛ ur yugar ara win i t-id iceggɛen. 
					</seg>
					<seg id="b.JOH.13.17" type="verse">
						Amarezg-nwen ma tessnem ayagi, awi-d kan a t-txedmem.  
					</seg>
					<seg id="b.JOH.13.18" type="verse">
						Mačči fell-awen meṛṛa i d-nniɣ ayagi : ssneɣ widak i xtaṛeɣ. Lameɛna ayen yuran ad yețwakemmel :  « Win yeččan aɣṛum yid-i, yuɣal-iyi-d d aɛdaw.» 
					</seg>
					<seg id="b.JOH.13.19" type="verse">
						Nniɣ-awen-t-id si tura uqbel a d-yaweḍ, iwakken asm'ara d-yedṛu aț-țamnem belli nekk «d Win yellan.» 
					</seg>
					<seg id="b.JOH.13.20" type="verse">
						A wen-iniɣ tideț : win iqeblen win ara d-ceggɛeɣ d nekk i geqbel, win ara yi-qeblen yeqbel win i yi-d-iceggɛen. 
					</seg>
					<seg id="b.JOH.13.21" type="verse">
						Segmi i d-yenna annect-agi, Sidna Ɛisa yetḥeyyeṛ, dɣa yenna ɛinani : A wen-d-iniɣ s tideț, yiwen deg-wen ad iyi-ixdeɛ.  
					</seg>
					<seg id="b.JOH.13.22" type="verse">
						Inelmaden-is tḥeyyṛen, qqimen țemyex?aṛen wway gar-asen. Kull yiwen yeqqaṛ deg wul-is : ?ef anwa i d-yenna imeslayen-agi ?  
					</seg>
					<seg id="b.JOH.13.23" type="verse">
						Yiwen deg-sen, anelmad-nni i gḥemmel Sidna Ɛisa, yeqqim ɣer lmakla ɣer tama-s. 
					</seg>
					<seg id="b.JOH.13.24" type="verse">
						Semɛun Buṭrus iwehha-yas akken a t-yesteqsi ɣef wanwa i d-ițmeslay. 
					</seg>
					<seg id="b.JOH.13.25" type="verse">
						Anelmad-nni yekna ɣer Sidna Ɛisa, yenna-yas : A Sidi, ɣef wanwa deg-nneɣ i d-tmeslayeḍ ?  
					</seg>
					<seg id="b.JOH.13.26" type="verse">
						Sidna Ɛisa yerra-yas : Ad ssisneɣ ( seyyiɣ ) talqimt n weɣṛum di teṛbut-agi, win iwumi ara ț-fkeɣ, d winna ara yi-ixedɛen. Sidna Ɛisa yessasen talqimt n weɣṛum, dɣa yefka-ț i Yudas mmi-s n Semɛun n Qeṛyut. 
					</seg>
					<seg id="b.JOH.13.27" type="verse">
						Akken kan i geṭṭef Yudas talqimt-nni, Cciṭan yekcem ul-is. Sidna Ɛisa yenna-yas : Ayen ara txedmeḍ ɣiwel xdem-it !  
					</seg>
					<seg id="b.JOH.13.28" type="verse">
						Ger wid yellan yid-es, yiwen ur yefhim acuɣeṛ i s-yenna ayagi. 
					</seg>
					<seg id="b.JOH.13.29" type="verse">
						Imi d Yudas i gțsewwiqen fell-asen, kra seg inelmaden nwan iwekkel-it akken a d-iqḍu i lɛid neɣ ad iseddeq i igellilen.  
					</seg>
					<seg id="b.JOH.13.30" type="verse">
						Akken kan i geṭṭef talqimt-nni, Yudas yeffeɣ seg wexxam ; yuɣ lḥal yeɣli-d yiḍ.  
					</seg>
					<seg id="b.JOH.13.31" type="verse">
						Mi geffeɣ Yudas, Sidna Ɛisa yenna : Tura ara d-tban tmanegt n Mmi-s n bunadem, yis ara yețwaɛuzz Ṛebbi. 
					</seg>
					<seg id="b.JOH.13.32" type="verse">
						Imi yis ara yețwaɛuzz, Ṛebbi daɣen ad iɛuzz Mmi-s n bunadem yerna qṛib a d-yedṛu. 
					</seg>
					<seg id="b.JOH.13.33" type="verse">
						Ay arrac ɛzizen, aql-i mazal-iyi gar-awen meɛna ur țɛeṭṭileɣ ara. Aț-țnadim fell-i, atan ayen i nniɣ i lɣaci tura a wen-t-id-iniɣ daɣen i kunwi : «Ur tezmirem ara aț țeddum ɣer wanda ara ṛuḥeɣ » !  
					</seg>
					<seg id="b.JOH.13.34" type="verse">
						A wen-d-fkeɣ yiwen n lameṛ d ajdid : « myeḥmalet wway gar awen. Akken i kkun-ḥemmleɣ, myeḥmalet wway gar-awen.»  
					</seg>
					<seg id="b.JOH.13.35" type="verse">
						Ma temyeḥmalem wway gar awen, lɣaci meṛṛa a kkun-ɛeqlen belli d inelmaden-iw i tellam. 
					</seg>
					<seg id="b.JOH.13.36" type="verse">
						Semɛun Buṭrus yesteqsa-t yenna-yas : A Sidi, ɣer wanda ara tṛuḥeḍ ? Sidna Ɛisa yenna-yas : Anda ara ṛuḥeɣ ur tezmireḍ ara aț-țedduḍ tura, lameɛna ɣer zdat a yi-d-tebɛeḍ.  
					</seg>
					<seg id="b.JOH.13.37" type="verse">
						Buṭrus yenna-yas : A Sidi, acuɣeṛ ur zmireɣ ara ad dduɣ tura ? Aql-iyi wejdeɣ ad sebbleɣ iman-iw fell-ak.  
					</seg>
					<seg id="b.JOH.13.38" type="verse">
						Sidna Ɛisa yerra-yas : Tqebleḍ aț-țsebbleḍ iman-ik fell-i ? Tideț a k-iniɣ : uqbel ad iskkuɛ uyaziḍ a yi-tnekkṛeḍ tlata iberdan.  
					</seg>
				</div>
				<div id="b.JOH.14" type="chapter">
					<seg id="b.JOH.14.1" type="verse">
						-- Kkset anezgum seg ulawen nwen. Amnet s Ṛebbi, amnet daɣen yis-i. 
					</seg>
					<seg id="b.JOH.14.2" type="verse">
						Deg wexxam n Baba aṭas n tmezduɣin i gellan, ad ṛuḥeɣ a wen-heggiɣ amkan ; lemmer ulac, tili nniɣ-awen-t-id.  
					</seg>
					<seg id="b.JOH.14.3" type="verse">
						M'ara wen-heggiɣ amkan, a d uɣaleɣ a kkun-awiɣ yid-i akken anda lliɣ aț-țilim ula d kunwi. 
					</seg>
					<seg id="b.JOH.14.4" type="verse">
						Tessnem abrid yețțawin ɣer wanda i țedduɣ.  
					</seg>
					<seg id="b.JOH.14.5" type="verse">
						?uma yenna-yas : A Sidi, ur neẓri ara ɣer wanda ara tṛuḥeḍ, amek i tebɣiḍ a nissin abrid ?  
					</seg>
					<seg id="b.JOH.14.6" type="verse">
						Sidna Ɛisa yenna-yas : D nekk i d abrid axaṭer d nekk i ț-țideț, d nekk i ț-țudert. Yiwen ur yezmir ad iṛuḥ ɣer Baba m'ur yekki ara seg-i. 
					</seg>
					<seg id="b.JOH.14.7" type="verse">
						Ma tessnem-iyi, aț-țissinem ula d Baba. Atan tura tessnem-t yakan yerna teẓram-t.  
					</seg>
					<seg id="b.JOH.14.8" type="verse">
						Filibus inṭeq-ed, yenna-yas : A Sidi, sken-aɣ-ed kan Baba Ṛebbi beṛka-yaɣ.  
					</seg>
					<seg id="b.JOH.14.9" type="verse">
						Sidna Ɛisa yenna-yas : Amek, ayen akk i sɛeddaɣ yid-wen mazal ur iyi-tessineḍ ara a Filibus ! Win i yi-iwalan iwala Baba. Amek armi teqqaṛeḍ : «Sken-aɣ-ed kan Baba Ṛebbi » 
					</seg>
					<seg id="b.JOH.14.10" type="verse">
						Mazal ur tumineḍ ara belli nekk lliɣ di Baba, Baba yella deg-i ? Ayen i wen-d qqaṛeɣ ur d-yekki ara s ɣuṛ-i : Baba yella deg-i, d nețța i gxeddmen lecɣal-agi-ines. 
					</seg>
					<seg id="b.JOH.14.11" type="verse">
						Amnet-iyi, nekk lliɣ di Baba, Baba yella deg-i ; neɣ m'ulac, amnet xeṛsum ɣef ddemma n lecɣal i twalam xedmeɣ-ten.  
					</seg>
					<seg id="b.JOH.14.12" type="verse">
						A wen-iniɣ tideț : win yumnen yis-i, ad ixdem ula d nețța lecɣal i xedmeɣ, yerna ad ixdem akteṛ axaṭer ad ṛuḥeɣ ɣer Baba.  
					</seg>
					<seg id="b.JOH.14.13" type="verse">
						Ayen akk ara tessutrem s yisem-iw a t-xedmeɣ iwakken tamanegt n Baba Ṛebbi a d-tban s Mmi-s. 
					</seg>
					<seg id="b.JOH.14.14" type="verse">
						A wen-t-id ɛiwdeɣ : ma tessutrem kra s yisem-iw a t-xedmeɣ.  
					</seg>
					<seg id="b.JOH.14.15" type="verse">
						Ma tḥemmlem-iyi, ḥerzet lewṣayat-iw. 
					</seg>
					<seg id="b.JOH.14.16" type="verse">
						Nekk ad ssutreɣ i Baba a wen-d-yefk Amɛiwen nniḍen ara yilin yid-wen i dayem : 
					</seg>
					<seg id="b.JOH.14.17" type="verse">
						d Ṛṛuḥ n tideț, win akken ur tezmir ddunit a t-teqbel axaṭer ur t-twala ur t-tessin. Kunwi tessnem-t axaṭer yella yid-wen yerna ad yili deg-wen.  
					</seg>
					<seg id="b.JOH.14.18" type="verse">
						Ur kkun-țțaǧǧaɣ ara d igujilen, a d-uɣaleɣ ɣuṛ-wen. 
					</seg>
					<seg id="b.JOH.14.19" type="verse">
						Drus i yi-d iqqimen di ddunit ; ddunit ur tețɛawad ara a yi-tẓer, ma d kunwi a yi-twalim axaṭer ddreɣ yerna ula d kunwi aț-țidirem.  
					</seg>
					<seg id="b.JOH.14.20" type="verse">
						Ass-nni aț-țfehmem belli nekk lliɣ di Baba, aț-țeẓrem daɣen belli kunwi tellam deg-i nekk lliɣ deg-wen.  
					</seg>
					<seg id="b.JOH.14.21" type="verse">
						Win i yi-ḥemmlen s tideț, d win i geṭṭfen lewṣayat-iw yerna iḥrez-itent. Win i yi-ḥemmlen a t-iḥemmel Baba, nekk daɣen a t-ḥemmleɣ yerna a d-sbeggneɣ iman-iw ɣuṛ-es.  
					</seg>
					<seg id="b.JOH.14.22" type="verse">
						Yuda (mačči Yudas n Qeṛyut), yenna-yas : A Sidi, acuɣeṛ i nukkni kan i tebɣiḍ a d-sbeggneḍ iman-ik, mačči i ddunit meṛṛa ?  
					</seg>
					<seg id="b.JOH.14.23" type="verse">
						Sidna Ɛisa yerra-yas : Win i yi-ḥemmlen ad ixdem ayen i d-nniɣ, ula d Baba a t iḥemmel ! A d-nas i sin ɣuṛ-es, a nezdeɣ ɣuṛ-es.  
					</seg>
					<seg id="b.JOH.14.24" type="verse">
						Ma d win ur iyi-nḥemmel ara ur ixeddem ara ayen i d-nniɣ. Awal-agi i teslam mačči s ɣuṛ-i i d-yekka meɛna d awal n Baba i yi-d-iceggɛen.  
					</seg>
					<seg id="b.JOH.14.25" type="verse">
						Qqaṛeɣ-awen-d akk annect-agi skud mazal-iyi yid-wen.  
					</seg>
					<seg id="b.JOH.14.26" type="verse">
						Lameɛna Amɛiwen, Ṛṛuḥ iqedsen ara d-iceggeɛ Baba s yisem-iw, a wen-isselmed kullec yerna a wen-d-ismekti ayen akk i wen-d-nniɣ.  
					</seg>
					<seg id="b.JOH.14.27" type="verse">
						Ad ṛuḥeɣ meɛna a wen-d ǧǧeɣ lehna, d lehna-w ara wen-d fkeɣ. Lehna ara wen-d-fkeɣ mačči am lehna i d-tețțak ddunit. Daymi i wen-d-qqaṛeɣ ur țțaggadet ara, kkset anezgum seg wulawen-nwen.  
					</seg>
					<seg id="b.JOH.14.28" type="verse">
						Teslam-d mi wen-d-nniɣ ad ṛuḥeɣ meɛna a d-uɣaleɣ ɣuṛ-wen. Lemmer tḥemmlem-iyi, tili tfeṛḥem imi teẓram ɣer Baba ara ṛuḥeɣ, axaṭer Baba yugar-iyi.  
					</seg>
					<seg id="b.JOH.14.29" type="verse">
						Xebbṛeɣ-kkun-id ɣef wannect-agi tura uqbel ad yedṛu iwakken m'ara d-yedṛu aț-țamnem.  
					</seg>
					<seg id="b.JOH.14.30" type="verse">
						Sya d asawen, ur seɛɛuɣ ara lweqt ad meslayeɣ yid-wen imi Amesbaṭli n ddunit-agi atan iteddu-d. Ur yeḥkim ara deg-i, 
					</seg>
					<seg id="b.JOH.14.31" type="verse">
						meɛna ilaq imdanen n ddunit-a ad ɛeqlen belli ḥemmleɣ Baba yerna xeddmeɣ akken i yi-d-yumeṛ. Ayaw kkret a nṛuḥet syagi.  
					</seg>
				</div>
				<div id="b.JOH.15" type="chapter">
					<seg id="b.JOH.15.1" type="verse">
						-- D nekk i ț-țara n tideț, yerna d Baba i ț-ixeddmen.  
					</seg>
					<seg id="b.JOH.15.2" type="verse">
						Yal isegmi yeṭṭfen deg-i ur d-nețțak ara lfakya, ige??em-it, ma d isegman i d-ițakken lfakya, iferres iten akken a d-efken lfakya s waṭas. 
					</seg>
					<seg id="b.JOH.15.3" type="verse">
						Akka ula d kunwi i teṣfam s uselmed i wen-d-fkiɣ.  
					</seg>
					<seg id="b.JOH.15.4" type="verse">
						Ilit deg-i, nekk ad iliɣ deg-wen. Isegmi ur yezmir ara a d-yefk lfakya weḥd-es m'ur yeṭṭif ara ɣer tara. Akken daɣen kunwi, m'ur teṭṭifem ara deg-i ur tețțizmirem ara a d-tefkem lfakya.  
					</seg>
					<seg id="b.JOH.15.5" type="verse">
						Nekk ț-țara, kunwi d isegman-is. Win yellan deg-i nekk lliɣ deg-s, a d-yefk lfakya s waṭas, axaṭer mbla nekk ur tețțizmirem aț-țxedmem acemma. 
					</seg>
					<seg id="b.JOH.15.6" type="verse">
						Win ur neṭṭif ara deg-i ad yețwaḍeggeṛ ɣer beṛṛa n tfeṛṛant am isegmi yețwagezmen. M'ara qqaṛen isegman, ad țwajemɛen iwakken a sen-ceɛlen times ad ṛɣen.  
					</seg>
					<seg id="b.JOH.15.7" type="verse">
						Ma teṭṭfem deg-i yerna awal-iw yezdeɣ deg-wen, ssutret ayen i tebɣam a kkun-id-yaweḍ.  
					</seg>
					<seg id="b.JOH.15.8" type="verse">
						Ma tețțakem-d lfakya s tugeț tesbegginem-d belli ț-țideț d inelmaden-iw i tellam ; akka ara d-tban tmanegt n Baba i yemdanen. 
					</seg>
					<seg id="b.JOH.15.9" type="verse">
						Akken i yi-iḥemmel Baba i kkun ḥemmleɣ ula d nekk ; dumet di tayri-inu.  
					</seg>
					<seg id="b.JOH.15.10" type="verse">
						Ma tḥerzem lumuṛat-iw aț țdumem di tayri-w, akken ḥerzeɣ lumuṛ n Baba yerna dumeɣ di tayri-s.  
					</seg>
					<seg id="b.JOH.15.11" type="verse">
						Nniɣ-awen-d akk ayagi iwakken lfeṛḥ-iw a kkun-yeččaṛ ula d kunwi, dɣa lfeṛḥ-nwen ad yennekmal.  
					</seg>
					<seg id="b.JOH.15.12" type="verse">
						Atan ihi lameṛ ara wen-d-fkeɣ : « Myeḥmalet wway gar-awen akken i kkun-ḥemmleɣ nekkini.» 
					</seg>
					<seg id="b.JOH.15.13" type="verse">
						Ulac tayri yugaren tin n win ara isebblen tudert-is ɣef yeḥbiben-is.  
					</seg>
					<seg id="b.JOH.15.14" type="verse">
						Aql-ikkun d iḥbiben-iw ma txeddmem ayen i wen d-umṛeɣ. 
					</seg>
					<seg id="b.JOH.15.15" type="verse">
						Sya ɣer zdat ur kkun-ḥețțbeɣ ara d iqeddacen, axaṭer aqeddac ur yeẓri ara d acu i gxeddem Bab-is. Tura aql-ikkun d iḥbiben-iw axaṭer slemdeɣ-awen ayen akk i d-lemdeɣ ɣer Baba.  
					</seg>
					<seg id="b.JOH.15.16" type="verse">
						Mačči d kunwi i yi-ixtaṛen meɛna d nekk i kkun ixtaṛen ; ceggɛeɣ-kkun iwakken a d-tefkem lfakya, lfakya ara idumen. S wakka, Baba Ṛebbi a wen-yeqbel kra n wayen ara s-tessutrem s yisem-iw. 
					</seg>
					<seg id="b.JOH.15.17" type="verse">
						Atan ihi lameṛ ara wen-d-fkeɣ : « Myeḥmalet wway gar-awen».  
					</seg>
					<seg id="b.JOH.15.18" type="verse">
						Ma yella tekṛeh-ikkun ddunit ilaq aț-țeẓrem belli tekṛeh-iyi uqbel-nwen. 
					</seg>
					<seg id="b.JOH.15.19" type="verse">
						Lemmer n ddunit i tellam tili tḥemmel-ikkun imi d ayla-s. Lameɛna kunwi mačči n ddunit, axaṭer d nekk i kkun-id yextaṛen si tlemmast n ddunit, daymi i kkun-tekṛeh.  
					</seg>
					<seg id="b.JOH.15.20" type="verse">
						Mmektit-ed ayen i wen-d nniɣ : aqeddac werǧin yugar Bab-is. Ma qehṛen-iyi a kkun-qehṛen ula d kunwi ; ma ḥerzen imeslayen-iw ad ḥerzen imeslayen-nwen.  
					</seg>
					<seg id="b.JOH.15.21" type="verse">
						?ef ddemma-w ara xedmen akka, axaṭer ur ssinen ara win i yi-d-iceggɛen.  
					</seg>
					<seg id="b.JOH.15.22" type="verse">
						Lemmer ur d-usiɣ ara, lemmer ur sen-d-mmeslayeɣ ara tili ulac ddnub fell-asen lameɛna tura ddnub i yirawen-nsen. 
					</seg>
					<seg id="b.JOH.15.23" type="verse">
						Win i yi-keṛhen yekṛeh daɣen Baba.  
					</seg>
					<seg id="b.JOH.15.24" type="verse">
						Lemmer ur xdimeɣ ara gar-asen ayen weṛǧin yexdem yiwen, tili ulac ddnub fell-asen. Meɛna tura, ɣas akken ẓran kullec, țkemmilen keṛhen-iyi am nekk am Baba.  
					</seg>
					<seg id="b.JOH.15.25" type="verse">
						Axaṭer ilaq ad yețwakemmel wayen yuran di ccariɛa :  Keṛhen-iyi mbla sebba.  
					</seg>
					<seg id="b.JOH.15.26" type="verse">
						M'ara d-yas umɛiwen, win akken ara wen-d-ceggɛeɣ s ɣuṛ Baba Ṛebbi, Ṛṛuḥ n tideț ara d-yasen s ɣuṛ-es, nețța s yiman-is ara d-icehden fell-i. 
					</seg>
					<seg id="b.JOH.15.27" type="verse">
						Kunwi daɣen aț-țuɣalem d inigan-iw imi tellam yid-i si tazwara.  
					</seg>
				</div>
				<div id="b.JOH.16" type="chapter">
					<seg id="b.JOH.16.1" type="verse">
						Nniɣ-awen-d akk annect-agi iwakken ur tɣellim ara. 
					</seg>
					<seg id="b.JOH.16.2" type="verse">
						Axaṭer, a kkun-stixṛen si lǧwameɛ, yerna a d-yas lweqt anda wid ara kkun-inɣen ad ɣilen d asfel i fkan i Ṛebbi.  
					</seg>
					<seg id="b.JOH.16.3" type="verse">
						Ad ssiwḍen ɣer wannect-agi imi ur iyi-ssinen nekk, ur ssinen Baba. 
					</seg>
					<seg id="b.JOH.16.4" type="verse">
						Nniɣ-awen-d akk ayagi tura iwakken asm'ara ssiwḍen ɣer wannect-agi, a d-mektim belli nniɣ-awen-t-id uqbel a d-yedṛu. Ur a wen-t-id-nniɣ ara si tazwara axaṭer mazal-iyi lliɣ yid-wen.  
					</seg>
					<seg id="b.JOH.16.5" type="verse">
						Tura ad ṛuḥeɣ ɣer win i yi-d iceggɛen ; atan yiwen deg-wen ur iyi-d-isteqsa ɣer wanda ara ṛuḥeɣ. 
					</seg>
					<seg id="b.JOH.16.6" type="verse">
						Imi i wen-d-nniɣ akka, leḥzen yeččuṛ ulawen-nwen. 
					</seg>
					<seg id="b.JOH.16.7" type="verse">
						A wen-iniɣ tideț, yelha-yawen ma ṛuḥeɣ axaṭer m'ur ṛuḥeɣ ara, amɛiwen ur d-yețțas ara ɣuṛ-wen, meɛna ma ṛuḥeɣ a wen t-id-ceggɛeɣ.  
					</seg>
					<seg id="b.JOH.16.8" type="verse">
						M'ara d-yas, a d-isbeggen i yemdanen belli ɣelṭen ɣef wayen yeɛnan ddnub, lḥeqq, d lḥisab n Ṛebbi. 
					</seg>
					<seg id="b.JOH.16.9" type="verse">
						?elṭen ɣef wayen yeɛnan ddnub, imi ugin ad amnen yis-i ; 
					</seg>
					<seg id="b.JOH.16.10" type="verse">
						ɣef wayen yellan d lḥeqq imi tedduɣ ɣer Baba yerna ur tețțuɣalem ara a yi-twalim ; 
					</seg>
					<seg id="b.JOH.16.11" type="verse">
						ɣelṭen ɣef wayen yeɛnan lḥisab n Ṛebbi, imi amesbaṭli n ddunit-agi yețțuḥaseb yakan.  
					</seg>
					<seg id="b.JOH.16.12" type="verse">
						Aṭas n lewṣayat i mazal a wen tent-id-iniɣ, lameɛna di teswiɛt-agi ur sent-tezmirem ara.  
					</seg>
					<seg id="b.JOH.16.13" type="verse">
						Asm'ara d-yas Ṛṛuḥ n tideț, a kkun-iseddu di tideț akken tella, ayen ara wen-d-yini mačči s ɣuṛ-es i d-yekka meɛna a d-immeslay ɣef wayen akk i gesla yerna a kkun id-ixebbeṛ ɣef wayen akk ara yedṛun ɣer zdat.  
					</seg>
					<seg id="b.JOH.16.14" type="verse">
						A d-isbeggen tamanegt-iw axaṭer s ɣuṛ-i ara d-yawi wayen akk ara wen-d-yini. 
					</seg>
					<seg id="b.JOH.16.15" type="verse">
						Ayla n Baba d ayla-w ula d nekk. Daymi i wen-d-nniɣ s ɣuṛ-i ara d-yawi wayen akk ara wen-d-yini. 
					</seg>
					<seg id="b.JOH.16.16" type="verse">
						Di kra n lweqt ur iyi-tețwalim ara, kra n lweqt daɣen aț-țuɣalem a yi-twalim.  
					</seg>
					<seg id="b.JOH.16.17" type="verse">
						Dɣa kra seg inelmaden-is țmesteqsayen, qqaṛen : D acu i gebɣa a ɣ-d-yini mi i d-yeqqaṛ : « Kra n lweqt ur iyi tețwalim ara, kra n lweqt daɣen aț-țuɣalem a yi-twalim », neɣ mi ɣ-d yenna : «Ad ṛuḥeɣ ɣer Baba»?  
					</seg>
					<seg id="b.JOH.16.18" type="verse">
						Nnan daɣen : D acu i d lmeɛna n «Kra n tallit kan» i ɣef i ɣ-d-yemmeslay ? Ur nefhim ara d acu i gebɣa a d-yini !  
					</seg>
					<seg id="b.JOH.16.19" type="verse">
						Sidna Ɛisa yefhem belli bɣan a t-steqsin, dɣa yenna-yasen : Tețmesteqsayem ɣef wayen i bɣiɣ a d-iniɣ s imeslayen-agi : « Tallit kan i mazal ur yi-tețwalim ara, tallit daɣen a yi-twalim » ;  
					</seg>
					<seg id="b.JOH.16.20" type="verse">
						nniɣ-awen s tideț : kunwi aț-țețrum, aț-țmeǧdem, ma d imdanen n ddunit-a ad feṛḥen aṭas. Kunwi aț-țeṛwum lqeṛḥ meɛna lqeṛḥ-nwen ad yuɣal d lfeṛḥ. 
					</seg>
					<seg id="b.JOH.16.21" type="verse">
						M'ara d-tarew tmeṭṭut tețțenɛețțab aṭas di teswiɛt-nni, lameɛna akken kan ara twali llufan-is ilul-ed tețțu lqeṛḥ-is imi lfeṛḥ-is d ameqqran. 
					</seg>
					<seg id="b.JOH.16.22" type="verse">
						Kunwi daɣen aql-ikkun tețwaqeṛḥem tura meɛna a d-uɣaleɣ a kkun-zṛeɣ, imiren ulawen-nwen ad ččaṛen d lfeṛḥ ; lfeṛḥ-agi yiwen ur izmir a wen t-yekkes. 
					</seg>
					<seg id="b.JOH.16.23" type="verse">
						M'ara d-yas wass-nni ur tețțuɣalem ara a yi-testeqsim. A wen iniɣ s tideț : ayen akk ara tessutrem i Baba s yisem-iw a wen-t-id-yeqbel.  
					</seg>
					<seg id="b.JOH.16.24" type="verse">
						Ar tura ur tessutrem acemma s yisem-iw. Ssutret a wen-d-yețțunefk akken lfeṛḥ-nwen ad yețwakemmel.  
					</seg>
					<seg id="b.JOH.16.25" type="verse">
						Ayen akk i wen-d-nniɣ, nniɣ awen-t-id s lemtul. A d-yas lweqt ur a wen-d-țmeslayeɣ ara akka, a wend hedṛeɣ ɛinani ɣef wayen yeɛnan Baba.  
					</seg>
					<seg id="b.JOH.16.26" type="verse">
						Ass-nni aț-țdeɛɛum ɣer Baba s yisem-iw, yerna ur wen-d-qqaṛeɣ ara belli ad dɛuɣ ɣer Baba fell-awen. 
					</seg>
					<seg id="b.JOH.16.27" type="verse">
						Axaṭer Baba iḥemmel-ikkun imi iyi-tḥemmlem, yerna tumnem belli s ɣuṛ-es i d-kkiɣ.  
					</seg>
					<seg id="b.JOH.16.28" type="verse">
						?-țideț usiɣ-ed s ɣuṛ Baba, usiɣ-ed ɣer ddunit, ma ț-țura ad ǧǧeɣ ddunit ad uɣaleɣ ɣer Baba.  
					</seg>
					<seg id="b.JOH.16.29" type="verse">
						Inelmaden-is nnan-as : Atan tura tețmeslayeḍ-aɣ-d ɛinani mačči s lemtul. 
					</seg>
					<seg id="b.JOH.16.30" type="verse">
						Tura neẓra belli tessneḍ kullec imi uqbel a d-nehdeṛ teẓriḍ ɣef wacu i nebɣa a k-nesteqsi. ?ef wayagi i numen belli s ɣuṛ Ṛebbi i d-tusiḍ.  
					</seg>
					<seg id="b.JOH.16.31" type="verse">
						Sidna Ɛisa yerra-yasen : Tura tumnem ! 
					</seg>
					<seg id="b.JOH.16.32" type="verse">
						Atan iteddu-d lweqt yerna yewweḍ-ed, aț țemfaṛaqem ɣer mkul tama a yi teǧǧem iman-iw. Lameɛna ur lliɣ ara weḥd-i axaṭer Baba yella yid-i.  
					</seg>
					<seg id="b.JOH.16.33" type="verse">
						Ilaq-iyi a wen-d-iniɣ daɣen annect-agi akken aț-țafem deg-i talwit. Aț-țɛeddim si teswiɛin n ddiq di ddunit, aț-țneɛtabem meɛna ṣebṛet ! Nekk ɣelbeɣ ddunit.  
					</seg>
				</div>
				<div id="b.JOH.17" type="chapter">
					<seg id="b.JOH.17.1" type="verse">
						Mi d-yenna imeslayen-agi, Sidna Ɛisa yerfed allen-is ɣer igenni, yenna : -- A Baba, yewweḍ-ed lweqt ! Sbeggen-ed tamanegt n Mmi-k iwakken ula d nețța a d-isbeggen tamanegt-ik !  
					</seg>
					<seg id="b.JOH.17.2" type="verse">
						Tefkiḍ-as tazmert ɣef yemdanen n ddunit meṛṛa akken ad yefk tudert n dayem i wid akk i s-d-tefkiḍ.  
					</seg>
					<seg id="b.JOH.17.3" type="verse">
						Tudert n dayem : d asm'ara issinen yemdanen belli d kečč i d Ṛebbi awḥid, Illu n tideț, ad issinen daɣen Ɛisa Lmasiḥ, win akken i d-tceggɛeḍ.  
					</seg>
					<seg id="b.JOH.17.4" type="verse">
						Sbeggneɣ-ed tamanegt-ik di ddunit mi kfiɣ ccɣel-nni i ɣef iyi-twekkleḍ. 
					</seg>
					<seg id="b.JOH.17.5" type="verse">
						Tura a Baba, ɛuzz-iyi s tmanegt-ik, tin akken i sɛiɣ asmi lliɣ ɣuṛ-ek uqbel a d-texleq ddunit !  
					</seg>
					<seg id="b.JOH.17.6" type="verse">
						Sbeggneɣ-d isem-ik i yemdanen akk i yi-d-tefkiḍ si ddunit. Llan d ayla-k, tuɣaleḍ tefkiḍ-iyi-ten-id ; nutni ḥerzen awal-ik. 
					</seg>
					<seg id="b.JOH.17.7" type="verse">
						Tura ẓran belli ayen akk i yi-d-tefkiḍ s ɣuṛ-ek i d-yekka ; 
					</seg>
					<seg id="b.JOH.17.8" type="verse">
						axaṭeṛ ṣṣawḍeɣ-asen-d awal-ik akken yella, yerna qeblen-t. ?ran ț-țideț s ɣuṛ-ek i d-kkiɣ yerna umnen d kečč i yi-d-iceggɛen.  
					</seg>
					<seg id="b.JOH.17.9" type="verse">
						Deɛɛuɣ ɣuṛ-ek fell-asen. Ur deɛɛuɣ ara ɣef yemdanen nniḍen lameɛna ɣef wid i yi-d-tefkiḍ, axaṭer nutni d ayla-k.  
					</seg>
					<seg id="b.JOH.17.10" type="verse">
						Ayen yellan d ayla-w inek, ayen yellan d ayla-k inu. Tamanegt-iw tețfeǧǧiǧ deg-sen.  
					</seg>
					<seg id="b.JOH.17.11" type="verse">
						Qṛib tura ad ffɣeɣ si ddunit, a n-ṛuḥeɣ ɣuṛ-ek meɛna nutni ad qqimen di ddunit. A Baba, ay Imqeddes ! ?erz-iten s tezmert n yisem-ik, isem-nni i yi-d-tefkiḍ iwakken ad uɣalen d yiwen, akken nella nekk yid-ek d yiwen.  
					</seg>
					<seg id="b.JOH.17.12" type="verse">
						Seg wasmi lliɣ gar-asen, ḥerzeɣ-ten s tezmert n yisem-ik, isem-agi i yi-d-tefkiḍ. ?erzeɣ-ten, yiwen deg-sen ur yeɛṛiq anagar win i glaqen ad yeɛṛeq, iwakken tira iqedsen ad nnekmalent.  
					</seg>
					<seg id="b.JOH.17.13" type="verse">
						Tura a n-uɣaleɣ ɣuṛ-ek, qqaṛeɣ-ed akk annect-agi skud mazal-iyi di ddunit, akken ad ččaṛen wulawen-nsen d lfeṛḥ am lfeṛḥ-iw ikemlen.  
					</seg>
					<seg id="b.JOH.17.14" type="verse">
						Fkiɣ-asen awal-ik meɛna at ddunit keṛhen-ten axaṭer am nekk am inelmaden-iw ur nelli ara n at ddunit.  
					</seg>
					<seg id="b.JOH.17.15" type="verse">
						Ur k-d-ssutreɣ ara akken a ten tekkseḍ si ddunit, meɛna a ten tmenɛeḍ si Cciṭan. 
					</seg>
					<seg id="b.JOH.17.16" type="verse">
						Nutni mačči n ddunit, akken ula d nekk ur lliɣ ara n ddunit.  
					</seg>
					<seg id="b.JOH.17.17" type="verse">
						?erz-iten di tideț ; d awal-ik i ț-țideț. 
					</seg>
					<seg id="b.JOH.17.18" type="verse">
						Akken i yi-d-tceggɛeḍ ɣer ddunit, nekk daɣen a ten-ceggɛeɣ. 
					</seg>
					<seg id="b.JOH.17.19" type="verse">
						?ef yisem-ik ad sebbleɣ iman-iw fell-asen, iwakken ula d nutni ad sebblen iman-nsen ɣef tideț.  
					</seg>
					<seg id="b.JOH.17.20" type="verse">
						Mačči fell-asen kan i deɛɛuɣ, deɛɛuɣ daɣen ɣef wid akk ara yamnen yis-i s cchada n inelmaden-iw.  
					</seg>
					<seg id="b.JOH.17.21" type="verse">
						A k-ssutreɣ a Baba ad uɣalen akk d yiwen. Akken telliḍ deg-i a Baba nekk daɣen lliɣ deg-k, ad uɣalen d yiwen iwakken at ddunit ad amnen belli d kečč i yi-d-iceggɛen.  
					</seg>
					<seg id="b.JOH.17.22" type="verse">
						Fkiɣ-asen tamanegt i yi-d-tefkiḍ iwakken ad uɣalen d yiwen, akken nella nekk yid-ek d yiwen : 
					</seg>
					<seg id="b.JOH.17.23" type="verse">
						nekk deg-sen, kečč deg-i. Ad uɣalen akk d yiwen, iwakken at ddunit meṛṛa ad setɛeṛfen belli d kečč i yi-d-iceggɛen, yerna tḥemmleḍ-ten akken i yi tḥemmleḍ !  
					</seg>
					<seg id="b.JOH.17.24" type="verse">
						A Baba bɣiɣ wid meṛṛa i yi-d tefkiḍ ad ilin yid-i anda ara yiliɣ, ad walin tamanegt i yi-d-tefkiḍ axaṭer tḥemmleḍ-iyi uqbel a d-texleq ddunit.  
					</seg>
					<seg id="b.JOH.17.25" type="verse">
						A Baba, Kečč yellan d aḥeqqi at ddunit ur k-ssinen ara ma d nekk ssneɣ-k, wigi ẓran belli d kečč i yi-d-iceggɛen.  
					</seg>
					<seg id="b.JOH.17.26" type="verse">
						Sbeggneɣ-k-id ɣuṛ-sen yerna mazal a k-id-sbeggneɣ, iwakken tayri akk i yi-d-tefkiḍ aț-țili deg-sen, nekk daɣen ad iliɣ deg-sen.  
					</seg>
				</div>
				<div id="b.JOH.18" type="chapter">
					<seg id="b.JOH.18.1" type="verse">
						Mi gfukk ta?allit, Sidna Ɛisa yekker iṛuḥ nețța d inelmaden is, zegren iɣzer n Sidṛun. Dinna tella yiwet n tmazirt kecmen ɣuṛ-es. 
					</seg>
					<seg id="b.JOH.18.2" type="verse">
						Yudas ara t-ixedɛen yessen mliḥ amkan-nni, axaṭer Sidna Ɛisa yennum ițṛuḥu ɣer dinna nețța d inelmaden-is. 
					</seg>
					<seg id="b.JOH.18.3" type="verse">
						Yudas yewwi-d yid-es tarbaɛt n lɛeskeṛ akk-d iɛessasen n lǧameɛ ; ceggɛen-ten-id lmuqedmin imeqqranen d ifariziyen, wwḍen-d ɣer tmazirt-nni. Wwin-d yid-sen tiftilin, isufa akk-d leslaḥ. 
					</seg>
					<seg id="b.JOH.18.4" type="verse">
						Sidna Ɛisa yeẓran akk ayen ara yedṛun yid-es, iqeṛṛeb ɣuṛ-sen yenna yasen : ?ef wanwa i tețnadim ? 
					</seg>
					<seg id="b.JOH.18.5" type="verse">
						Nutni rran-as : Nețnadi ɣef Ɛisa anaṣari ! Sidna Ɛisa yenna-yasen : D nekkini. Yudas, win akken ara t-ixedɛen yuɣ-it lḥal gar-asen.  
					</seg>
					<seg id="b.JOH.18.6" type="verse">
						Imi i sen-yenna Sidna Ɛisa « d nekkini », uɣalen akk ɣer deffir, ɣlin ɣer lqaɛa. 
					</seg>
					<seg id="b.JOH.18.7" type="verse">
						Sidna Ɛisa yesteqsa-ten daɣen yenna : ?ef wanwa i tețnadim ? Nutni rran-as : ?ef Ɛisa anaṣari !  
					</seg>
					<seg id="b.JOH.18.8" type="verse">
						Sidna Ɛisa yerna yenna-yasen : Nniɣ-awen-d d nekk ! Ma d nekk i ɣef tețnadim, ǧǧet widak-agi ad ṛuḥen.  
					</seg>
					<seg id="b.JOH.18.9" type="verse">
						Akka i gedṛa wawal-nni i d yenna yakan : « Ur sruḥeɣ ula d yiwen seg widak i yi-d-tefkiḍ. » 
					</seg>
					<seg id="b.JOH.18.10" type="verse">
						Semɛun Buṭrus yejbed-ed ajenwi, yewwet yis aqeddac n lmuqeddem ameqqran, igzem-as ame??uɣ ayeffus. Aqeddac-agi isem-is Maṛxus. 
					</seg>
					<seg id="b.JOH.18.11" type="verse">
						Sidna Ɛisa yenna i Buṭrus : Err ajenwi-inek ɣer titar-is (teɣlaft-is). Eɛni ur ilaq ara ad sweɣ taqbuct n leɛtab i yi-d-yefka Baba ?  
					</seg>
					<seg id="b.JOH.18.12" type="verse">
						Lɛeskeṛ akk-d iɛessasen n lǧameɛ ṭṭfen Sidna Ɛisa, 
					</seg>
					<seg id="b.JOH.18.13" type="verse">
						wwin-t yețwarez ɣer wexxam n ?anna aḍeggal n Kayef yellan d lmuqeddem ameqqran aseggas-nni. 
					</seg>
					<seg id="b.JOH.18.14" type="verse">
						Kayef d win akken i sen-yennan i wat Isṛail : « Axiṛ ad immet yiwen kan ɣef lumma.»  
					</seg>
					<seg id="b.JOH.18.15" type="verse">
						Semɛun Buṭrus, nețța d yiwen unelmad nniḍen tebɛen Sidna Ɛisa. Anelmad-agi yessen lmuqeddem ameqqran s yiman-is ; itbeɛ Sidna Ɛisa mi t-wwin ɣer wefrag n wexxam n lmuqeddem ameqqran, 
					</seg>
					<seg id="b.JOH.18.16" type="verse">
						ma d Buṭrus yeqqim di beṛṛa ɣer tama n tewwurt. Anelmad-nni yessnen lmuqeddem ameqqran yuɣal yeffeɣ ed, yehdeṛ-as i tɛessast n tewwurt, dɣa tessekcem Buṭrus. 
					</seg>
					<seg id="b.JOH.18.17" type="verse">
						Taqeddact-nni yețɛassan tawwurt, tenna i Buṭrus : Ur telliḍ ara ula d kečč seg inelmaden n wergaz-agi ? Buṭrus yerra-yas : Xaṭi, ur lliɣ ara seg-sen !  
					</seg>
					<seg id="b.JOH.18.18" type="verse">
						Iqeddacen akk-d iɛessasen ceɛlen times di lkanun, zzin-as iwakken ad sseḥmun axaṭer d asemmiḍ. Buṭrus iqeṛṛeb ɣuṛ-sen ad yeẓẓiẓen ( ad isseḥmu ) ula d nețța.  
					</seg>
					<seg id="b.JOH.18.19" type="verse">
						Lmuqeddem ameqqran yebda yesteqsay Sidna Ɛisa ɣef wayen yeɛnan inelmaden-is d uselmed-ines. 
					</seg>
					<seg id="b.JOH.18.20" type="verse">
						Sidna Ɛisa yenna-yas : Hedṛeɣ ɛinani zdat lɣaci, slemdeɣ di leǧwameɛ n wat Isṛail, slemdeɣ daɣen deg wefrag n lǧameɛ iqedsen anda i gețnejmaɛ lɣaci, ur hdiṛeɣ ara s tuffra. 
					</seg>
					<seg id="b.JOH.18.21" type="verse">
						Iwacu i yi testeqsayeḍ ? Steqsi widak i yi-slan amek i sen-hedṛeɣ, nutni ẓran akk ayen i d-nniɣ. 
					</seg>
					<seg id="b.JOH.18.22" type="verse">
						Mi d-yenna ayagi, yiwen uɛessas yellan zdat-es, yewwet it s useṛfiq, yenna-yas : Akka ara d-thedṛeḍ i lmuqeddem ameqqran ?  
					</seg>
					<seg id="b.JOH.18.23" type="verse">
						Sidna Ɛisa yenna-yas : Ma nniɣ-ed ayen ixesṛen, ini yi-d d acu-t ; ma yella ț-țideț i d nniɣ, acuɣeṛ i yi-tewteḍ ?  
					</seg>
					<seg id="b.JOH.18.24" type="verse">
						Imiren ?anna iceggeɛ Sidna Ɛisa yețwarez ɣer Kayef, lmuqeddem ameqqran.  
					</seg>
					<seg id="b.JOH.18.25" type="verse">
						Semɛun Buṭrus mazal-it yeqqim yeẓẓiẓin deg wemkan-nni, iluɛa-t-id yiwen yenna-yas : I kečč, ur telliḍ ara d yiwen seg inelmaden n wergaz-agi ? Buṭrus inkeṛ yenna-yas : Xaṭi, ur lliɣ ara seg-sen !  
					</seg>
					<seg id="b.JOH.18.26" type="verse">
						Yiwen seg iqeddacen n lmuqeddem ameqqran, yețțilin i win akken iwumi yegzem Semɛun Buṭrus ame??uɣ, iwehha-d ɣuṛ-es yenna-yas : Ur k-ẓriɣ ara yid-es di tmazirt ?  
					</seg>
					<seg id="b.JOH.18.27" type="verse">
						Lameɛna Buṭrus yenkeṛ daɣen. Imiren kan iskkuɛ uyaziḍ.  
					</seg>
					<seg id="b.JOH.18.28" type="verse">
						Mi d-ffɣen s ɣuṛ Kayef, lecyux n wat Isṛail wwin Sidna Ɛisa ɣer lḥakem Bilaṭus ; yuɣ lḥal d lefjer. Wid i t-yewwin ur kcimen ara ɣer daxel n lbeṛj (sṛaya) n Bilaṭus, iwakken ad qqimen d izedganen m'ara ččen imensi n lɛid n Tfaska. 
					</seg>
					<seg id="b.JOH.18.29" type="verse">
						Daymi i d-iffeɣ ɣuṛ-sen Bilaṭus, yesteqsa-ten yenna : D acu i gexdem wergaz-agi ?  
					</seg>
					<seg id="b.JOH.18.30" type="verse">
						Rran-as : Lemmer ur yexdim ara ayen n diri, tili ur k-t-id-nețțawi ara.  
					</seg>
					<seg id="b.JOH.18.31" type="verse">
						Bilaṭus yenna-yasen : Atan ɣuṛ-wen, ḥekmet fell-as s ccariɛa-nwen ! Nutni nnan-as : Nukni ur nezmir ara a neḥkem ɣef yiwen s lmut !  
					</seg>
					<seg id="b.JOH.18.32" type="verse">
						Ayagi, iwakken ad yedṛu wayen i d-yenna Sidna Ɛisa ɣef lmut i t-yețṛaǧun. 
					</seg>
					<seg id="b.JOH.18.33" type="verse">
						Bilaṭus yekcem ɣer wexxam n ccṛeɛ akken ad icaṛeɛ Sidna Ɛisa ; yesteqsa-t, yenna-yas : D kečč i d agellid n wat Isṛail ?  
					</seg>
					<seg id="b.JOH.18.34" type="verse">
						Sidna Ɛisa yerra-yas : Yella win i k-t-id-yennan neɣ d kečč i t-id-yennan s yiman-ik ?  
					</seg>
					<seg id="b.JOH.18.35" type="verse">
						Bilaṭus yerra-yas : Tḥesbeḍ-iyi n wat Isṛail nekkini ? D lmuqedmin imeqqranen d wat n tmurt-ik i k-id-yewwin ɣuṛ-i ! D acu i txedmeḍ ?  
					</seg>
					<seg id="b.JOH.18.36" type="verse">
						Sidna Ɛisa yerra-yas : Tagelda-w mačči n ddunit-agi. Lemmer tagelda-w n ddunit-agi tili iqeddacen-iw nnuɣen akken ur d-ɣelliɣ ara ger ifassen n imeqqranen n wat Isṛail. S tideț tagelda-w mačči n dagi.  
					</seg>
					<seg id="b.JOH.18.37" type="verse">
						Bilaṭus yenna-yas : Ihi d agellid i telliḍ ? Sidna Ɛisa yerra-yas : Tenniḍ-t-id s yiman-ik, d agellid i lliɣ ! Luleɣ-d yerna usiɣ-ed ɣer ddunit-agi akken a d-cehdeɣ ɣef tideț. Win iḥemmlen tideț, yesmeḥsis i wayen i d-qqaṛeɣ.  
					</seg>
					<seg id="b.JOH.18.38" type="verse">
						Bilaṭus yenna-yas : D acu i ț-țideț ? Mi s-d-yenna ayagi, Bilaṭus yuɣal ɣer wat Isṛail yenna-yasen : Nekk, ur ufiɣ ara sebba s wayes ara ḥekmeɣ ɣef wergaz-agi. 
					</seg>
					<seg id="b.JOH.18.39" type="verse">
						Meɛna akken i tella lɛadda, di mkul lɛid n Tfaska țserriḥeɣ-awen-d i yiwen umeḥbus ; tebɣam ihi a d-serrḥeɣ i ugellid n wat Isṛail ?  
					</seg>
					<seg id="b.JOH.18.40" type="verse">
						Dɣa nutni bdan țɛeggiḍen, qqaṛen : Ala ! Ur as-d-țserriḥ ara i nețța ! Serreḥ-ed i Baṛabas ! Baṛabas-agi, d argaz bu tmegṛaḍ.  
					</seg>
				</div>
				<div id="b.JOH.19" type="chapter">
					<seg id="b.JOH.19.1" type="verse">
						Bilaṭus yefka lameṛ ad awin Sidna Ɛisa a t-wten s ujelkkaḍ. 
					</seg>
					<seg id="b.JOH.19.2" type="verse">
						Lɛeskeṛ zḍan taɛeṣṣabt s isennanen, ssersen-as-ț ɣef wuqeṛṛuy, selsen-as daɣen abeṛnus azeggaɣ, 
					</seg>
					<seg id="b.JOH.19.3" type="verse">
						imiren țqeṛṛiben ɣer zdat-es qqaṛen : Azul fell-ak ay agellid n wat Isṛail ! Rnan kkaten-t s iṣeṛfiqen ( ibeqqayen ).  
					</seg>
					<seg id="b.JOH.19.4" type="verse">
						Bilaṭus yeffeɣ-ed daɣen ɣer imeqqranen n wat Isṛail yenna-yasen : Atan a wen-t-id-awiɣ ɣer dagi akken aț-țeẓrem belli ur ufiɣ ara deg-s sebba s wayes ara ḥekmeɣ fell-as.  
					</seg>
					<seg id="b.JOH.19.5" type="verse">
						Ssufɣen-d Sidna Ɛisa ɣer beṛṛa s tɛeṣṣabt-nni n isennanen akk-d ibidi ( abeṛnus ) azeggaɣ. Bilaṭus yenna-yasen : Atan ɣuṛ-wen !  
					</seg>
					<seg id="b.JOH.19.6" type="verse">
						Mi t-walan imeqqranen n wat Isṛail d iɛessasen, bdan țɛeggiḍen : Semmeṛ-it ɣef wumidag ! Semmeṛ-it ɣef lluḥ ! Bilaṭus yenna yasen : Ma tebɣam a t-tsemmṛem ɣef wumidag, atan ɣuṛ-wen ! Ma d nekk, ur ufiɣ ara sebba s wayes ara ḥekmeɣ fell-as.  
					</seg>
					<seg id="b.JOH.19.7" type="verse">
						Lecyux n wat Isṛail rran-as : Nukni nesɛa ccariɛa ; ccariɛa nneɣ teqqaṛ-ed : Argaz am agi ilaq ad yemmet axaṭer yenna-d : « Nekk d Mmi-s n Ṛebbi.»  
					</seg>
					<seg id="b.JOH.19.8" type="verse">
						Imeslayen-agi sxelɛen Bilaṭus. 
					</seg>
					<seg id="b.JOH.19.9" type="verse">
						Yuɣal yekcem ɣer wexxam n ccṛeɛ yesteqsa daɣen Sidna Ɛisa, yenna-yas : Ansi i d-tekkiḍ ? Sidna Ɛisa ur s-d-yerri ara awal.  
					</seg>
					<seg id="b.JOH.19.10" type="verse">
						Bilaṭus yenna-yas : Amek ! Ur iyi-d-țarraḍ ara awal ? Ur teẓriḍ ara belli zemreɣ a k-serḥeɣ, zemreɣ daɣen ad fkeɣ lameṛ a k-semmṛeɣ ɣef wumidag ?  
					</seg>
					<seg id="b.JOH.19.11" type="verse">
						Sidna Ɛisa yenna-yas : Ur tezmireḍ i wacemma fell-i anagar ayen i k-d-yețțunefken seg igenni. Daymi win i yi-d-yewwin ger ifassen-ik yewwi ddnub akteṛ-ik.  
					</seg>
					<seg id="b.JOH.19.12" type="verse">
						Seg imiren Bilaṭus yețqellib amek ara d-iserreḥ i Sidna Ɛisa lameɛna lecyux n wat Isṛail sekkren leɛyaḍ, qqaṛen-as : Ma tserrḥeḍ-as i wergaz-agi ur telliḍ ara d aḥbib n Qayṣer, axaṭer win yerran iman-is d agellid, d aɛdaw n Qayṣer. 
					</seg>
					<seg id="b.JOH.19.13" type="verse">
						Mi gesla i imeslayen-agi, Bilaṭus yessufeɣ-ed Sidna Ɛisa ɣer beṛṛa, yeqqim ɣef wukursi n ccṛeɛ deg umkan iwumi qqaṛen s tɛibṛanit «Gabbaṭa» yeɛni «afrag yessan s yeblaḍen». 
					</seg>
					<seg id="b.JOH.19.14" type="verse">
						Ass-nni, d ass uqbel lɛid n Tfaska ; aț-țili d leǧwahi n tnac, Bilaṭus yenna i lecyux n at Isṛail : Atan ugellid-nwen !  
					</seg>
					<seg id="b.JOH.19.15" type="verse">
						Meɛna nutni rnan ɛeggḍen : Enɣ-it ! Enɣ-it ! Semmeṛ-it ɣef wumidag ! Bilaṭus yenna-yasen : Amek ! Ad semmṛeɣ agellid nwen ? Lecyux n wat Isṛail rran-as : D Qayṣer i d agellid-nneɣ, ur nesɛi ara agellid nniḍen.  
					</seg>
					<seg id="b.JOH.19.16" type="verse">
						Dɣa Bilaṭus yefka-yasen-t akken a t-semmṛen ɣef wumidag. ?ṭfen-d Sidna Ɛisa 
					</seg>
					<seg id="b.JOH.19.17" type="verse">
						sbubben-as amidag, ffɣen si temdint, ulin ɣer wemkan yețțusemman « tiɣilt n uqeṛṛuy » ( iwumi qqaṛen s tɛibṛanit « Gulguṭa »). 
					</seg>
					<seg id="b.JOH.19.18" type="verse">
						Dinna i t-semmṛen ɣef lluḥ nețța akk-d sin nniḍen. Sbedden imidagen yiwen sya wayeḍ sya, Sidna Ɛisa di tlemmast.  
					</seg>
					<seg id="b.JOH.19.19" type="verse">
						Bilaṭus yumeṛ ad semmṛen yiwet n telwiḥt sennig uqeṛṛuy n Sidna Ɛisa, yura deg-s : « Ɛisa anaṣari, agellid n wat Isṛail.»  
					</seg>
					<seg id="b.JOH.19.20" type="verse">
						Imi amkan-nni anda i t-semmṛen ur yebɛid ara ɣef temdint, aṭas n wat Isṛail i geɣṛan talwiḥt-nni yuran s tɛibṛanit, s tlatinit ț-țyunanit.  
					</seg>
					<seg id="b.JOH.19.21" type="verse">
						Lecyux n wat Isṛail ccetkan ɣer Bilaṭus, nnan-as : Ur ilaq ara aț-țaruḍ ɣef telwiḥt nni «Agellid n wat Isṛail,» lameɛna ilaq aț-țaruḍ «Argaz-agi yenna d : nekk d agellid n wat Isṛail.»  
					</seg>
					<seg id="b.JOH.19.22" type="verse">
						Bilaṭus yerra-yasen : Ayen uriɣ ad yeqqim akken i t-uriɣ.  
					</seg>
					<seg id="b.JOH.19.23" type="verse">
						Mi semmṛen Sidna Ɛisa ɣef wumidag, lɛeskeṛ ddmen-d lqecc-is bḍan-ten ɣef ṛebɛa, yal yiwen yewwi amur-is ; yeqqim-ed ujellab-is ur nefṣil ur nxaḍ, mazal-it akken yezḍa seg yixef ɣer wayeḍ. 
					</seg>
					<seg id="b.JOH.19.24" type="verse">
						Heddṛen wway gar-asen, nnan : Acuɣeṛ ara t-ncerreg, eyyaw axiṛ a nger tasɣaṛt fell-as a nẓer anwa ara t-yawin. S wakka i gennekmal wayen yuran di tira iqedsen :  Feṛqen lqecc-iw, gren tasɣaṛt ɣef wubeṛnus-iw.» Akka i xedmen iɛsekṛiyen-nni.  
					</seg>
					<seg id="b.JOH.19.25" type="verse">
						Zdat umidag, tbedd yemma-s n Sidna Ɛisa, weltma-s n yemma-s, Meryem tameṭṭut n Klufas akk-d Meryem tamagdalit. 
					</seg>
					<seg id="b.JOH.19.26" type="verse">
						Mi gwala Sidna Ɛisa yemma-s tbedd ɣer tama n unelmad-nni i gḥemmel, yenna-yas : A tameṭṭut, atan mmi-m.  
					</seg>
					<seg id="b.JOH.19.27" type="verse">
						Yenna daɣen i unelmad-nni : Ațan yemma-k. Seg imiren anelmad-nni yewwi-ț ɣer wexxam-is. 
					</seg>
					<seg id="b.JOH.19.28" type="verse">
						Mi geẓra Sidna Ɛisa dayen kullec ifuk, yenna iwakken ad nnekmalent tira iqedsen : Ffudeɣ !  
					</seg>
					<seg id="b.JOH.19.29" type="verse">
						Yella dinna ubuqal yeččuṛen d lxell. Dmen-d ameččim n taḍuṭ cudden-t ɣer yixef n uɣanim, sbezgen t-id s lxell-nni, ssawḍen-as-t ɣer yimi-s. 
					</seg>
					<seg id="b.JOH.19.30" type="verse">
						Akken kan i geɛṛeḍ lxell-nni, Sidna Ɛisa yenna : Kullec yețwakemmel ! Yessekna aqeṛṛuy-is, yessufeɣ ṛṛuḥ.  
					</seg>
					<seg id="b.JOH.19.31" type="verse">
						Tafaska n izimer n leslak yeɣli-d deg wass n westeɛfu. Tameddit n wass uqbel ass n westeɛfu, lecyux n wat Isṛail ur bɣin ara ad ǧǧen lǧețțat-nni ɣef yimidagen di leɛwaceṛ. Ṛuḥen ad ssutren i Bilaṭus a sen-ṛẓen iḍaṛṛen i widak-nni yețwasemmṛen ; iwakken ad kksen lǧețțat-nsen.  
					</seg>
					<seg id="b.JOH.19.32" type="verse">
						Lɛeskeṛ ṛuḥen, ṛẓan iḍaṛṛen i yiwen seg widak-nni yețwasemmṛen ț-țama n Sidna Ɛisa, syenna uɣalen ɣer wayeḍ. 
					</seg>
					<seg id="b.JOH.19.33" type="verse">
						Mi wwḍen ɣer Sidna Ɛisa, ufan-t yemmut yakan, daymi ur s-ṛzin ara iḍaṛṛen-is. 
					</seg>
					<seg id="b.JOH.19.34" type="verse">
						Yiwen uɛeskṛi yessenta yas isekkin deg idis, imiren ffɣen-d waman akk-d idammen seg-s.  
					</seg>
					<seg id="b.JOH.19.35" type="verse">
						Win i d-yeḥkan ɣef wannect-agi d inigi n ṣṣeḥ, axaṭer d ayen i geẓra s wallen-is. Yezṛa ț-țideț i d-yenna, yenna-t-id akken aț-țamnem ula d kunwi. 
					</seg>
					<seg id="b.JOH.19.36" type="verse">
						Ayagi meṛṛa yedṛa iwakken ad yețțukemmel wayen yuran di tira iqedsen :  Ula d yiwen seg yeɣsan-is ur yețṛuz.  
					</seg>
					<seg id="b.JOH.19.37" type="verse">
						Yura daɣen :  Ad ssersen tamuɣli ɣef win i fetken.  
					</seg>
					<seg id="b.JOH.19.38" type="verse">
						Deffir wannect-agi meṛṛa, Yusef n taddart n Arimati iṛuḥ yessuter i Bilaṭus a t-yeǧǧ ad yawi lǧețța n Sidna Ɛisa. Nețța daɣen yella d anelmad-is, lameɛna yeffer iman-is axaṭer ițțaggad lecyux n wat Isṛail. Bilaṭus yeqbel wayen i s-d yessuter ; dɣa Yusef iṛuḥ a d-yawi lǧețța n Sidna Ɛisa nețța d Nikudem, 
					</seg>
					<seg id="b.JOH.19.39" type="verse">
						win akken i gṛuḥen deg yiḍ ɣer Sidna Ɛisa. Nikudem yewwi-d yid-es azal n tlatin litrat n leɛṭeṛ ixeddmen i lmegtin.  
					</seg>
					<seg id="b.JOH.19.40" type="verse">
						Di sin yid-sen, wwin-d lǧețța n Sidna Ɛisa xedmen-as leɛṭeṛ akken i tella lɛadda n wat Isṛail, imiren țțlen-t s lekfen. 
					</seg>
					<seg id="b.JOH.19.41" type="verse">
						Zdat wemkan anda semmṛen Sidna Ɛisa, tella deg yiwet n tmazirt yiwen n yefri yețwaheggan d aẓekka, ulac win i gmeḍlen deg-s. 
					</seg>
					<seg id="b.JOH.19.42" type="verse">
						Imi i geqṛeb yefri-nni, rran lǧețța n Sidna Ɛisa ɣer daxel, axaṭer ass i d-iteddun d ass n westeɛfu n wat Isṛail.  
					</seg>
				</div>
				<div id="b.JOH.20" type="chapter">
					<seg id="b.JOH.20.1" type="verse">
						Ass n lḥedd, ṣṣbeḥ zik qbel ad yali wass, Meryem tamagdalit tṛuḥ ɣer u?ekka. Twala azṛu-nni iqeflen imi n u?ekka yețwakkes. 
					</seg>
					<seg id="b.JOH.20.2" type="verse">
						Imiren kan tuzzel aț-țessiweḍ lexbaṛ i Semɛun Buṭrus akk-d unelmad-nni i gḥemmel Sidna Ɛisa. Tenna-yasen : Kksen-d Ssid-nneɣ seg u?ekka, ur neẓri ara anda i t-rran.  
					</seg>
					<seg id="b.JOH.20.3" type="verse">
						Buṭrus d unelmad-nni ddukklen, ṛuḥen ɣer u?ekka. 
					</seg>
					<seg id="b.JOH.20.4" type="verse">
						Uzzlen i sin, lameɛna anelmad-nni yeǧǧa Buṭrus ɣer deffir, yewweḍ d amezwaru. 
					</seg>
					<seg id="b.JOH.20.5" type="verse">
						Imuqel ɣer daxel n u?ekka, iwala lekfen di lqaɛa, lameɛna ur yekcim ara.  
					</seg>
					<seg id="b.JOH.20.6" type="verse">
						Semɛun Buṭrus i t-id-itebɛen ilḥeq-ed. Yekcem ɣer daxel u?ekka, iwala lekfen di lqaɛa, 
					</seg>
					<seg id="b.JOH.20.7" type="verse">
						ma d aceṭṭiḍ s wayes yețțel uqeṛṛuy n Sidna Ɛisa ur yelli ara akk-d lekfen-nni, meɛna yers ɣer rrif, mazal-it deg wemkan-is akken yețțel.  
					</seg>
					<seg id="b.JOH.20.8" type="verse">
						Anelmad-nni i gewwḍen d amezwaru, yekcem ula d nețța ɣer uẓekka. Mi gwala, yumen.  
					</seg>
					<seg id="b.JOH.20.9" type="verse">
						Axaṭer armi d imiren, urɛad fhimen belli Sidna Ɛisa ilaq a d yeḥyu si ger lmegtin akken yura di tira iqedsen. 
					</seg>
					<seg id="b.JOH.20.10" type="verse">
						Sin inelmaden-nni uɣalen ɣer yexxamen-nsen.  
					</seg>
					<seg id="b.JOH.20.11" type="verse">
						Yuɣ lḥal Meryem tella di beṛṛa, tețru tama n u?ekka. Mi tella tețru, tmuqel ɣer daxel, 
					</seg>
					<seg id="b.JOH.20.12" type="verse">
						twala snat lmalayekkat s llebsa tamellalt, qqimen deg wemkan-nni anda akken i ssersen lǧețța n Sidna Ɛisa, yiwen ɣer uqeṛṛuy wayeḍ ɣer iḍaṛṛen, 
					</seg>
					<seg id="b.JOH.20.13" type="verse">
						nnan-as : Acuɣeṛ i tețruḍ ? Meryem tenna-yasen : Wwin Ssid-iw, yerna ur ẓriɣ ara anda i t-rran !  
					</seg>
					<seg id="b.JOH.20.14" type="verse">
						Urɛad d-tfuk ameslay tmuqel ɣer deffir, twala Sidna Ɛisa ibedd-ed, lameɛna ur teɛqil ara belli d nețța. 
					</seg>
					<seg id="b.JOH.20.15" type="verse">
						Sidna Ɛisa yenna-yas : Acuɣeṛ i tețruḍ ? ?ef wanwa i tețqellibeḍ ? Meryem tɣil d aɛessas n tmazirt, tenna-yas : Ma yella d kečč i t-iddmen, ini-yi-d ɣer wanda i t-tewwiḍ akken ad ṛuḥeɣ a t-id-awiɣ.  
					</seg>
					<seg id="b.JOH.20.16" type="verse">
						Sidna Ɛisa iluɛa-ț-id yenna-yas : Meryem ! Tezzi ɣuṛ-es, dɣa tenna-yas s tɛibṛanit : Rabuni ! ( yeɛni : a Sidi ! )  
					</seg>
					<seg id="b.JOH.20.17" type="verse">
						Sidna Ɛisa yenna-yas : Ur yi-d-țmassa ara, axaṭer urɛad uliɣ ɣer Baba. Lameɛna ṛuḥ ini-yasen i watmaten-iw : aql-iyi ad aliɣ ɣer Baba yellan d Baba-twen, ɣer Yillu-yiw yellan d Illu-nwen.  
					</seg>
					<seg id="b.JOH.20.18" type="verse">
						Meryem tamagdalit tṛuḥ aț țessiweḍ lexbaṛ i inelmaden. Tenna yasen : ?riɣ Ssid-nneɣ, atah wayen i yi-d-yenna ...  
					</seg>
					<seg id="b.JOH.20.19" type="verse">
						Ass n lḥedd tameddit, inelmaden llan deg yiwen wexxam ɣelqen tiwwura axaṭer uggaden at Isṛail. Ataya Sidna Ɛisa ibedd-ed gar-asen, yenna-yasen : Sslam fell-awen !  
					</seg>
					<seg id="b.JOH.20.20" type="verse">
						Akken i gsellem fell-asen isken asen-d ifassen-is akk-d yidis-is. Inelmaden feṛḥen aṭas imi walan Ssid-nsen.  
					</seg>
					<seg id="b.JOH.20.21" type="verse">
						Sidna Ɛisa yenna-yasen daɣen : Sslam fell-awen. Akken i yi-d iceggeɛ Baba, nekk daɣen a kkun ceggɛeɣ.  
					</seg>
					<seg id="b.JOH.20.22" type="verse">
						Mi d-yenna annect-agi, isuḍ ɣef yinelmaden-is, yerna yenna-yasen : Stṛeḥbet s Ṛṛuḥ iqedsen. 
					</seg>
					<seg id="b.JOH.20.23" type="verse">
						Wid iwumi ara tsemḥem ddnubat a sen țwasemḥen, ma d wid iwumi ur tețsemmiḥem ara ddnubat-nsen ad qqimen i yirawen-nsen.  
					</seg>
					<seg id="b.JOH.20.24" type="verse">
						?uma, iwumi qqaṛen Akniw, yellan d yiwen si tnac-nni, ur yelli ara yid-sen mi d-yusa Sidna Ɛisa. 
					</seg>
					<seg id="b.JOH.20.25" type="verse">
						Inelmaden nniḍen nnan-as : Neẓra Sidna Ɛisa ! Meɛna nețța yerra-yasen : Ma yella ur walaɣ ara ccwami n imesmaṛen deg ifassen-is, ma yella ur sriseɣ ara aḍad-iw anda ntan imesmaṛen, ma yella ur sriseɣ ara afus-iw ɣef yidis-is, ur țamneɣ ara.  
					</seg>
					<seg id="b.JOH.20.26" type="verse">
						Mi ɛeddan tmanya n wussan, inelmaden nnejmaɛen daɣen deg wexxam. Tikkelt-agi ?uma yella yid-sen. Ataya Sidna Ɛisa yekcem-ed ɣuṛ-sen ɣas akken ɣelqent tewwura. Ibedd gar-asen, yenna-yasen : Sslam fell-awen !  
					</seg>
					<seg id="b.JOH.20.27" type="verse">
						Sidna Ɛisa yenna i ?uma : Awi-d aḍad-ik atnan ifassen-iw, qeṛṛeb-ed afus-ik tserseḍ-t ɣef yidis-iw. Ur jehhel ara, amen !  
					</seg>
					<seg id="b.JOH.20.28" type="verse">
						?uma yerra-yas : A Ssid-iw ! Ay Illu-yiw !  
					</seg>
					<seg id="b.JOH.20.29" type="verse">
						Sidna Ɛisa yenna-yas : Armi i yi-twalaḍ i tumneḍ ! Amarezg n win ara yamnen mbla ma iwala.  
					</seg>
					<seg id="b.JOH.20.30" type="verse">
						Aṭas n lbeṛhanat i gexdem daɣen Sidna Ɛisa zdat inelmaden-is, ur d-temmeslay ara fell-asen tektabt-agi. 
					</seg>
					<seg id="b.JOH.20.31" type="verse">
						Lameɛna ayen akk i d-yețwajemɛen deg-s yura-d iwakken aț-țamnem belli d Ɛisa i d Lmasiḥ, d Mmi-s n Ṛebbi yerna ma tumnem yis aț-țesɛum tudert s yisem-is.  
					</seg>
				</div>
				<div id="b.JOH.21" type="chapter">
					<seg id="b.JOH.21.1" type="verse">
						Syin akkin, Sidna Ɛisa isbeggen-ed iman-is daɣen i inelmaden-is ɣef rrif n lebḥeṛ n Tiberyas. Atah wamek i tedṛa :  
					</seg>
					<seg id="b.JOH.21.2" type="verse">
						Semɛun Buṭrus, ?uma iwumi qqaṛen Akniw, Natanahil n taddart n Kana yellan di tmurt n Jlili, arraw n Zabadi akk-d sin inelmaden nniḍen ddukklen akken. 
					</seg>
					<seg id="b.JOH.21.3" type="verse">
						Semɛun Buṭrus yenna-yasen : Ad ṛuḥeɣ a d-ṣeggḍeɣ iselman. Nutni nnan-as : Ula d nukkni a neddu yid-ek. Dɣa ṛuḥen rekben taflukt, ṣeggden iḍ kamel ur d-ṭṭifen ula d yiwen uḥewtiw. 
					</seg>
					<seg id="b.JOH.21.4" type="verse">
						Akken yebda yețțali wass, ataya Sidna Ɛisa ibedd-ed ɣef rrif n lebḥeṛ ; inelmaden ur t-eɛqilen ara d nețța. 
					</seg>
					<seg id="b.JOH.21.5" type="verse">
						Sidna Ɛisa yessawel-asen : Ay arrac, teṭṭfem-d kra n lḥut neɣ ala ? Nutni rran-as : Ur d-neṭṭif ula d yiwen !  
					</seg>
					<seg id="b.JOH.21.6" type="verse">
						Sidna Ɛisa yenna-yasen : ?eggṛet acebbak ɣer tama tayeffust n teflukt a d-teṭṭfem. Deggṛen acebbak ɣer wanda i sen-d-yenna, mi t-id-ssulin yeččuṛ ed d lḥut armi ur zmiren ara a t-id refden.  
					</seg>
					<seg id="b.JOH.21.7" type="verse">
						Anelmad-nni i gḥemmel Sidna Ɛisa, yenna i Buṭrus : D Sidna Ɛisa !ɣ Mi gesla belli d Sidna Ɛisa, Semɛun Buṭrus yekksen aqenduṛ-is mi gella yețṣeggid, yelsa-t, dɣa iḍeggeṛ iman-is ɣer waman. 
					</seg>
					<seg id="b.JOH.21.8" type="verse">
						Inelmaden nniḍen uɣalen-d s teflukt ɣer rrif, zzuɣṛen-d yid-sen acebbak nni yeččuṛen d iselman. Llan beɛden ɣef rrif azal n meyya n lmitrat.  
					</seg>
					<seg id="b.JOH.21.9" type="verse">
						Mi d-rsen ɣer lqaɛa, ufan-d aɣṛum akk-d lḥut s ufella n yirrij n tmes. 
					</seg>
					<seg id="b.JOH.21.10" type="verse">
						Sidna Ɛisa yenna-yasen : Awit-ed kra n iselman seg wid i d-teṭṭfem.  
					</seg>
					<seg id="b.JOH.21.11" type="verse">
						Semɛun Buṭrus yuli ɣer teflukt, ijebd-ed acebbak-nni, yeẓẓuɣer-it-id ɣer lqaɛa. Ufan deg-s meyya utlata uxemsin iselman imeqqranen ; ɣas akken yeččuṛ ucebbak-nni ur iqqeṛs ara. 
					</seg>
					<seg id="b.JOH.21.12" type="verse">
						Sidna Ɛisa yenna-yasen : Qeṛṛbet-ed aț-țeččem. Ula d yiwen seg inelmaden-nni ur yezmir a s-yini « anwa-k ? » ?ran akk belli d Sidna Ɛisa.  
					</seg>
					<seg id="b.JOH.21.13" type="verse">
						Sidna Ɛisa iqeṛṛeb ɣuṛ-sen, ifṛeq-asen aɣṛum-nni d iselman-nni. 
					</seg>
					<seg id="b.JOH.21.14" type="verse">
						?-țikkelt tis tlata i d-yesken iman-is Sidna Ɛisa i inelmaden-is seg wasmi i d-yeḥya si lmut. Sidna Ɛisa akk-d Buṭrus  
					</seg>
					<seg id="b.JOH.21.15" type="verse">
						Mi kfan učči, Sidna Ɛisa yenna i Semɛun Buṭrus : A Semɛun mmi-s n Yunes, tḥemmleḍ-iyi akteṛ n wigi ? Semɛun Buṭrus yenna-yas : Ih a Sidi, teẓriḍ ḥemmleɣ-k. Sidna Ɛisa yenna-yas : ?ḥadar izamaren-iw.  
					</seg>
					<seg id="b.JOH.21.16" type="verse">
						Sidna Ɛisa yenna-yas tikkelt tis snat : A Semɛun mmi-s n Yunes, tḥemmleḍ-iyi ? Yerra-yas : Ih teẓriḍ ḥemmleɣ-k a Sidi ! Sidna Ɛisa yenna-yas : Kess ulli-inu.  
					</seg>
					<seg id="b.JOH.21.17" type="verse">
						Sidna Ɛisa yesteqsa-t tikkelt tis tlata, yenna-yas : A Semɛun mmi-s n Yunes, tḥemmleḍ-iyi ? Semɛun Buṭrus iɣaḍ-it lḥal, axaṭer ț-țikkelt tis tlata i t-id-yesteqsa : « Ma tḥemmleḍ-iyi ?». Dɣa yenna-yas : A Sidi, teẓriḍ kullec, teẓriḍ belli ḥemmleɣ-k ! Sidna Ɛisa yenna-yas : ?ḥadar ulli-inu. 
					</seg>
					<seg id="b.JOH.21.18" type="verse">
						Qqaṛeɣ-ak s tideț : asmi me??iyeḍ, tețbeggiseḍ i yiman-ik weḥd-ek, tețṛuḥuḍ anda tebɣiḍ. Lameɛna asm'ara tuɣaleḍ d amɣaṛ, aț-țḍelqeḍ iɣallen-ik i wayeḍ akken a k-yebges yerna a k yawi ɣer wanda ur tebɣiḍ ara aț-țṛuḥeḍ.  
					</seg>
					<seg id="b.JOH.21.19" type="verse">
						S imeslayen-agi, issemɛen-ed amek ara yemmet Semɛun Buṭrus ɣef ddemma n tmanegt n Sidi Ṛebbi. Mi d-yenna ayagi, yenna-yas daɣen : Ddu-d yid-i !  
					</seg>
					<seg id="b.JOH.21.20" type="verse">
						Buṭrus yezzi ɣer deffir, iwala anelmad-nni i gḥemmel Sidna Ɛisa iteddu-d deffir-nsen. Anelmad-agi d win akken i geknan ɣer Sidna Ɛisa asmi llan tețțen imensi, i s yennan : «A Sidi, anwa ara k ixedɛen ?» 
					</seg>
					<seg id="b.JOH.21.21" type="verse">
						Mi t-iwala, Buṭrus yesteqsa Sidna Ɛisa yenna-yas : I nețța a Sidi, d acu ara yedṛun yid-es ?  
					</seg>
					<seg id="b.JOH.21.22" type="verse">
						Sidna Ɛisa yenna-yas : Ma bɣiɣ ad yidir alamma d asm'ara d-uɣaleɣ, d acu i k yecqan ? Kečč tbeɛ-iyi-d !  
					</seg>
					<seg id="b.JOH.21.23" type="verse">
						?ef wannect-agi i geffeɣ lexbaṛ ger watmaten, qqaṛen : « Anelmad-agi ur yețmețțat ara ». S tideț, Sidna Ɛisa ur d-yenni ara belli anelmad-agi ur yețmețțat ara lameɛna yenna-d kan : « Ma bɣiɣ ad yidir alamma asm'ara d uɣaleɣ, d acu i k yecqan ? » 
					</seg>
					<seg id="b.JOH.21.24" type="verse">
						D anelmad-agi i d-ixebbṛen ɣef wannect-agi yerna yura-t-id. Neẓra belli cchada-ines tṣeḥḥa.  
					</seg>
					<seg id="b.JOH.21.25" type="verse">
						Sidna Ɛisa yexdem daɣen aṭas n lecɣal nniḍen. Lemmer a ten-id neḥku yiwen yiwen, ur cukkeɣ ara ddunit meṛṛa aț-țawi tiktabin ara naru.  
					</seg>
				</div>
			</div>
			<div id="b.ACT" type="book">
				<div id="b.ACT.1" type="chapter">
					<seg id="b.ACT.1.1" type="verse">
						A Tawfilus, di tektabt-inu tamezwarut, ḥkiɣ-ed ayen ixdem Sidna Ɛisa d wayen yesselmed seg wass amezwaru armi d ass i deg yețwarfed ɣer igenni. 
					</seg>
					<seg id="b.ACT.1.2" type="verse">
						Uqbel ad ițwarfed, yefka lumuṛat-is s Ṛṛuḥ iqedsen i wid i gextaṛ ad ilin d ṛṛusul.  
					</seg>
					<seg id="b.ACT.1.3" type="verse">
						Mi d-iḥya si ger lmegtin, i nutni daɣen iwumi i d-isban iman-is belli yedder ; ṛebɛin wussan nețța ițban asen-d yerna ițmeslay-asen-d ɣef wayen yeɛnan tagelda n Sidi Ṛebbi.  
					</seg>
					<seg id="b.ACT.1.4" type="verse">
						Yiwen wass, mi gella itețț yid-sen, yefka-yasen lameṛ-agi : Ur țeffɣet ara si temdint n Lquds, lameɛna eṛǧut lemɛahda n Baba Ṛebbi, tin akken i wen-d nniɣ ;  
					</seg>
					<seg id="b.ACT.1.5" type="verse">
						« Yeḥya isseɣḍas imdanen deg aman, ma d kunwi, di kra n wussan aț-țețwaɣeḍsem s Ṛṛuḥ iqedsen.»  
					</seg>
					<seg id="b.ACT.1.6" type="verse">
						Mi llan ṛṛusul nnejmaɛen yid-es, steqsan-t : A Sidi, deg ussan-agi ara d terreḍ tageldit i wegdud n wat Isṛail ?  
					</seg>
					<seg id="b.ACT.1.7" type="verse">
						Yerra-yasen : Ur țnadit ara aț-țeẓrem ayen yeɛnan lewqat d wussan i ghegga Baba Ṛebbi s lḥekma-ines si zik, ayagi mačči d ccɣel-nwen.  
					</seg>
					<seg id="b.ACT.1.8" type="verse">
						Kunwi a wen-d-tețțunefk tezmert n Ṛṛuḥ iqedsen ara d-yersen fell-awen, imiren aț-țilim d inigan-iw di temdint n Lquds, di tmurt n Yahuda ț-țmurt n Samarya, aț-țawḍem alamma d ixfawen n ddunit.  
					</seg>
					<seg id="b.ACT.1.9" type="verse">
						Akken i d-yenna imeslayen-agi, Sidna Ɛisa yețwarfed ɣer igenni nutni țmuqulen deg-s armi i t-tɣumm tagut. 
					</seg>
					<seg id="b.ACT.1.10" type="verse">
						Mazal ṛeṣṣan allen-nsen deg-s ɣer tegnaw, mi sen-d-dehṛen sin yergazen s llebsa tamellalt, nnan-asen :  
					</seg>
					<seg id="b.ACT.1.11" type="verse">
						Ay imezdaɣ n tmurt n Jlili, acuɣeṛ mazal-ikkun tețmuqqulem ɣer tegnaw ? Akken i twalam Sidna Ɛisa yuli ɣer igenni, akken daɣen ara t-twalim asmi ara d-yuɣal.  
					</seg>
					<seg id="b.ACT.1.12" type="verse">
						Seg iɣil uzemmur, uɣalen ɣer temdint n Lquds ibeɛden azal n tikli n wass n westeɛfu. 
					</seg>
					<seg id="b.ACT.1.13" type="verse">
						Mi wwḍen ɣer temdint n Lquds, ulin ɣer texxamt anda nnumen țnejmaɛen. Yella gar-asen Buṭrus, Yuḥenna, Yeɛqub, Andriyus, Filibas, Suma, Bartelmay, Matta, Yeɛqub mmi-s n Ḥalfi, Semɛun awaṭani akk-d Yahuda mmi-s n Yeɛqub. 
					</seg>
					<seg id="b.ACT.1.14" type="verse">
						Țnejmaɛen s yiwen n ṛṛay iwakken ad deɛɛun ɣer Sidi Ṛebbi nutni d kra n tlawin, llan yid-sen daɣen watmaten n Sidna Ɛisa akk-d yemma-s, Meryem.  
					</seg>
					<seg id="b.ACT.1.15" type="verse">
						Deg ussan-nni, llan nnejmaɛen azal n meyya uɛecrin n wayetmaten, yekker-ed Buṭrus gar-asen, yenna-d :  
					</seg>
					<seg id="b.ACT.1.16" type="verse">
						Ay atmaten, ilaq a d-yedṛu wayen i d-yenna Ṛṛuḥ iqedsen si zik seg yimi n Sidna Dawed, ɣef wayen yeɛnan Yudas i d-yezwaren zdat n wid i geṭṭfen Sidna Ɛisa.  
					</seg>
					<seg id="b.ACT.1.17" type="verse">
						Yudas-agi yella d yiwen seg neɣ, yerna ițekki di leqdic-nneɣ ɣef Sidi Ṛebbi. 
					</seg>
					<seg id="b.ACT.1.18" type="verse">
						Argaz-agi yuɣ akal s yedrimen-nni n lexdeɛ, yuɣal yeɣli ɣef wudem, ifelleq uɛebbuḍ-is, mmaren-d akk ijuɣdan-is.  
					</seg>
					<seg id="b.ACT.1.19" type="verse">
						Imezdaɣ n temdint n Lquds slan akk s wannect-agi, daymi i semman i wemkan-nni s tmeslayt-nsen : Ḥaqel damma , yeɛni iger n idammen. 
					</seg>
					<seg id="b.ACT.1.20" type="verse">
						Am akken yura di tektabt n Sabur : Axxam-is ad yexlu, ur t-izeddeɣ yiwen. Yura daɣen :  Wayeḍ ad yeṭṭef amkan-is.  
					</seg>
					<seg id="b.ACT.1.21" type="verse">
						Ilaq-aɣ ihi a d-nextiṛ yiwen seg wid yellan yid-nneɣ mi nțeddu d Sidna Ɛisa di mkul amkan, 
					</seg>
					<seg id="b.ACT.1.22" type="verse">
						seg wasmi i t-isseɣḍes Yeḥya aɣeṭṭas armi d ass i deg yețwarfed ɣer igenni ; iwakken ad yili am nukkni d inigi n ḥeggu-ines.  
					</seg>
					<seg id="b.ACT.1.23" type="verse">
						Sbedden-d sin yergazen : Yusef yețțusemman Barsaba iwumi qqaṛen daɣen « Aḥeqqi » akk-d Matyas.  
					</seg>
					<seg id="b.ACT.1.24" type="verse">
						Dɛan ɣer Sidi Ṛebbi s imeslayen agi : A Sidi Ṛebbi, kečč yesnen ulawen n yemdanen meṛṛa, sbeggen aɣ-ed anwa deg-sen i gwulmen  
					</seg>
					<seg id="b.ACT.1.25" type="verse">
						iwakken ad iṭṭef amkan di lecɣal n ṛṛusul i ɣef yeṭṭaxeṛ Yudas, imi nețța iṛuḥ ɣer wemkan i s-ilaqen. 
					</seg>
					<seg id="b.ACT.1.26" type="verse">
						Gren tasɣaṛt, tṣaḥ-ed i Matyas ; dɣa rnan-t-id ɣer ḥdac-nni n ṛṛusul.  
					</seg>
				</div>
				<div id="b.ACT.2" type="chapter">
					<seg id="b.ACT.2.1" type="verse">
						Ass n Lɛid n wass wis xemsin, inelmaden llan nnejmaɛen akk deg yiwen n wemkan. 
					</seg>
					<seg id="b.ACT.2.2" type="verse">
						Taswiɛt kan, yekka-d yiwen n lḥess ameqqran seg igenni am waḍu iǧehden, yeččuṛ akk axxam-nni anda qqimen.  
					</seg>
					<seg id="b.ACT.2.3" type="verse">
						Sehṛen-asen-d am akken d ilsawen n tmes ițemfaṛaqen wway gar-asen, rsen-d ɣef yal yiwen deg sen. 
					</seg>
					<seg id="b.ACT.2.4" type="verse">
						Sčuṛen akk s Ṛṛuḥ iqedsen, bdan țmeslayen s tutlayin nniḍen, yal yiwen seg-sen iheddeṛ s tutlayt i s-d-yefka Ṛṛuḥ iqedsen. 
					</seg>
					<seg id="b.ACT.2.5" type="verse">
						Deg ussan-nni, di temdint n Lquds, llan yemdanen n wat Isṛail yețḍuɛun Sidi Ṛebbi, i d-yusan si mkul tamurt n ddunit. 
					</seg>
					<seg id="b.ACT.2.6" type="verse">
						Mi slan i lḥess-nni, lɣaci uzzlen d meṛṛa ; dehcen, axaṭer sellen-asen țmeslayen-d s tutlayt n tmurt i deg țɛicin.  
					</seg>
					<seg id="b.ACT.2.7" type="verse">
						Wehmen, țɛeǧben, qqaṛen wway gar-asen : Imdanen-agi yețmeslayen mačči n tmurt n Jlili ? 
					</seg>
					<seg id="b.ACT.2.8" type="verse">
						Amek armi yal yiwen deg-nneɣ isell-asen țmeslayen s tmeslayt-is ?  
					</seg>
					<seg id="b.ACT.2.9" type="verse">
						Llan gar-aneɣ yemdanen i d yusan si tmurt n Bartas, si tmurt n Midyas, si tmurt n Ilam, kra nniḍen si tmurt n Mizubuṭamya, si tmurt n Yahuda akk-d tmurt n Kafadusya, wiyaḍ si tmurt n Tqenṭert, si tmurt n Asya, 
					</seg>
					<seg id="b.ACT.2.10" type="verse">
						si tmurt n Frijya akk-d Bamfilya. Usan-d daɣen si tmurt n Maṣer, si leǧwahi n Qiṛwan di tmurt n Libya, widak i d-yusan si temdint n Ṛuma ; 
					</seg>
					<seg id="b.ACT.2.11" type="verse">
						llan daɣen wat Isṛail akk-d wid itabaɛen di ddin nsen, llan wid n tegzirt n Kritus akk-d waɛṛaben. Amek armi i sen-nesla țmeslayen s tutlayin-nneɣ meṛṛa ɣef leɛǧayeb n Sidi Ṛebbi ? 
					</seg>
					<seg id="b.ACT.2.12" type="verse">
						Dehcen akk, ur ẓrin d acu ara xemmemen, qqaṛen wway gar-asen : D acu-t wayagi ?  
					</seg>
					<seg id="b.ACT.2.13" type="verse">
						Ma d wiyaḍ stehzayen fell-asen qqaṛen : D askaṛ i sekkṛen !  
					</seg>
					<seg id="b.ACT.2.14" type="verse">
						Buṭrus yellan akk-d ḥdac n ṛṛusul-nni, issaɛli taɣect-is yenna i lɣaci : Ay imezdaɣ n temdint n Lquds akk-d kunwi meṛṛa isɛeddayen ussan di temdint-agi, slet-ed mliḥ i wayen ara wen-d-iniɣ, ilaq aț-țeẓrem ayagi : 
					</seg>
					<seg id="b.ACT.2.15" type="verse">
						irgazen-agi ur skiṛen ara am akken i ɣilen kra seg-wen, axaṭer ațan d țesɛa n ṣṣbeḥ kan !  
					</seg>
					<seg id="b.ACT.2.16" type="verse">
						Lameɛna ayagi yedṛan d ayen i d-icar nnbi Yuwil :  
					</seg>
					<seg id="b.ACT.2.17" type="verse">
						Sidi Ṛebbi yenna-d : Deg ussan ineggura a d-sserseɣ Ṛṛuḥ-iw ɣef yemdanen meṛṛa ; arrac-nwen d yessi-twen a d-țcirin ayen ara sen-d-țxebbiṛeɣ, ilmeẓyen-nwen a sen-d-țweḥḥiɣ, imɣaṛen-nwen a sen-d-mmeslayeɣ di tirga.  
					</seg>
					<seg id="b.ACT.2.18" type="verse">
						Anɛam, deg ussan-nni a d-smireɣ Ṛṛuḥ-iw ɣef yiqeddacen-iw ț-țqeddacin-iw, a d-ciren s wayen ara sen-d-țxebbiṛeɣ.  
					</seg>
					<seg id="b.ACT.2.19" type="verse">
						Deg igenni ad xedmeɣ leɛǧayeb, di lqaɛa a d-sekneɣ licaṛat yessewhamen : idammen, times d usigna n ddexxan.  
					</seg>
					<seg id="b.ACT.2.20" type="verse">
						Iṭij ad yuɣal d ṭṭlam, aggur ad yuɣal am idammen uqbel a d-yas wass n Sidi Ṛebbi ; ass-nni d ass ameqqran, yeččuṛen d lɛaḍima.  
					</seg>
					<seg id="b.ACT.2.21" type="verse">
						Imiren kra n win ineddhen s yisem n Sidi Ṛebbi ad ițțusellek.  
					</seg>
					<seg id="b.ACT.2.22" type="verse">
						Ay imdanen n wat Isṛail, ḥesset-ed mliḥ i wayen ara wen-d iniɣ : ɣef wayen yeɛnan Ɛisa anaṣari, teẓram akk belli Sidi Ṛebbi isbeggen ed tazmert-is mi gexdem zdat-wen lbeṛhanat, licaṛat d leɛǧubat, am akken i teẓram s yiman-nwen.  
					</seg>
					<seg id="b.ACT.2.23" type="verse">
						Akken yella si zik di leqsed n Sidi Ṛebbi ; argaz-agi tezzenzem-t, d kunwi i t-yenɣan mi t-tsellmem ger ifassen n ikafriwen i t-isemmṛen ɣef lluḥ. 
					</seg>
					<seg id="b.ACT.2.24" type="verse">
						Lameɛna Sidi Ṛebbi yesseḥya t-id, isellek-it-id si tesraft n lmut axaṭer d lmuḥal a t-teṭṭef ɣuṛ-es. 
					</seg>
					<seg id="b.ACT.2.25" type="verse">
						Sidna Dawed yenna-d fell-as : Țwaliɣ kull ass Sidi Ṛebbi zdat-i axaṭer yețțili ɣer uyeffus-iw iwakken ur ɣelliɣ ara ;  
					</seg>
					<seg id="b.ACT.2.26" type="verse">
						daymi i gefṛeḥ wul-iw, i tcennu taɣect-iw ; ula d iɣsan-iw ad ṛtiḥen di laman ;  
					</seg>
					<seg id="b.ACT.2.27" type="verse">
						axaṭer ur iyi-tețțaǧǧaḍ ara di laxeṛt,ur tețțaǧaḍ ara win i k-iḍuɛen ad yerku deg uẓekka.  
					</seg>
					<seg id="b.ACT.2.28" type="verse">
						Teldiḍ-iyi iberdan n tudert ; ul-iw yeččuṛ d lfeṛḥ imi tețțiliḍ yid-i.  
					</seg>
					<seg id="b.ACT.2.29" type="verse">
						Ay atmaten ilaq-iyi a wen d-mmeslayeɣ ɛinani ɣef tideț yeɛnan jeddi-tneɣ Sidna Dawed. Teẓram belli yemmut, yețwamḍel, yerna aẓekka ines mazal-it ar ass-a gar-aneɣ. 
					</seg>
					<seg id="b.ACT.2.30" type="verse">
						Lameɛna imi d nnbi i gella, yeẓra belli Sidi Ṛebbi ad iṭṭef di lemɛahda i s-d-yefka mi s-d-yenna : D yiwen si tarwa-k ara sbeddeɣ d agellid deg wemkan-ik.  
					</seg>
					<seg id="b.ACT.2.31" type="verse">
						Ɣef ḥeggu n Lmasiḥ i d-icar mi d-yenna lehduṛ-agi ; axaṭer ț-țideț, ur t-yeǧǧi di laxeṛt, ur t-yeǧǧi ad yerku.+  
					</seg>
					<seg id="b.ACT.2.32" type="verse">
						Win ɣef i wen-d-țmeslayeɣ, d Ɛisa-agi i d-isseḥya Sidi Ṛebbi si ger lmegtin, aql-aɣ akk d inagan. 
					</seg>
					<seg id="b.ACT.2.33" type="verse">
						Mi gețwarfed ɣer uyeffus n Sidi Ṛebbi, yețțunefk-as Ṛṛuḥ iqedsen i s-yewɛed Baba Ṛebbi, nețța ismar-it-id fell-aɣ ; d ayen i teslam, i twalam. 
					</seg>
					<seg id="b.ACT.2.34" type="verse">
						Mačči d Sidna Dawed i gulin ɣer igenni, axaṭer d nețța i d-yennan : Sidi Ṛebbi yenna-d i Ssid-iw :   
					</seg>
					<seg id="b.ACT.2.35" type="verse">
						Sṭef amkan n lḥekma ɣer uyeffus-iw alamma rriɣ iɛdawen-ik seddaw idaṛṛen-ik.+ +  
					</seg>
					<seg id="b.ACT.2.36" type="verse">
						Ilaq ihi at Isṛail meṛṛa ad ẓren s tideț belli Ɛisa-nni i tsemmṛem ɣef lluḥ, d nețța i gerra Sidi Ṛebbi d Agellid ameqqran, d Lmasiḥ.  
					</seg>
					<seg id="b.ACT.2.37" type="verse">
						Mi slan i wayen i d-yenna Buṭrus, lɣaci meṛṛa saxen wulawen-nsen, nnan i Buṭrus d ṛṛusul nniḍen : Ay atmaten, d acu ara nexdem ?  
					</seg>
					<seg id="b.ACT.2.38" type="verse">
						Buṭrus yerra-yasen : Tubet, beddlet tikli ! Mkul yiwen deg-wen ad yețwaɣḍes s yisem n Sidna Ɛisa Lmasiḥ iwakken a wen-țwasemmḥen ddnubat-nwen, yerna a wen-d yețțunefk Ṛṛuḥ iqedsen.  
					</seg>
					<seg id="b.ACT.2.39" type="verse">
						Axaṭer lweɛd-agi n Sidi Ṛebbi, yețțunefk-ed i kunwi d warraw-nwen akk-d wid meṛṛa n leǧnas nniḍen iwumi ara d-issiwel Sidi Ṛebbi Illu-nneɣ. 
					</seg>
					<seg id="b.ACT.2.40" type="verse">
						Buṭrus inehhu-ten s waṭas n yimeslayen nniḍen, iwakken ad amnen, yeqqaṛ-asen : Xḍut i lǧil-agi iɛewjen iwakken aț-țețțusellkem !  
					</seg>
					<seg id="b.ACT.2.41" type="verse">
						Wid iqeblen ayen i d-yenna Buṭrus, qeblen ad țwaɣedṣen. Ass-nni rnan-d wazal n tlata alaf n yemdanen i gumnen.  
					</seg>
					<seg id="b.ACT.2.42" type="verse">
						Seg imiren, zgan țnejmaɛen am atmaten iwakken ad slen i wselmed n ṛṛusul ; beṭṭun aɣṛum n usmekti n Lmasiḥ, yerna deɛɛun ɣer Sidi Ṛebbi s yiwen n wul.  
					</seg>
					<seg id="b.ACT.2.43" type="verse">
						Tɛeǧǧben, tekcem-iten akk tugdi mi țwalin ṛṛusul xeddmen aṭas n lbeṛhanat d leɛǧayeb.  
					</seg>
					<seg id="b.ACT.2.44" type="verse">
						Wid akk yumnen, țɛicin s tdukli yerna beṭṭun wway gar-asen ayen akk sɛan. 
					</seg>
					<seg id="b.ACT.2.45" type="verse">
						Znuzun ayla-nsen meṛṛa, ayen akken i d-jemɛen, feṛqen-t wway gar-asen mkul yiwen ɣef leḥsab n wakken yeḥwaǧ. 
					</seg>
					<seg id="b.ACT.2.46" type="verse">
						Kull ass, s yiwen ṛṛay, țnejmaɛen di lǧameɛ iqedsen, țnejmaɛen daɣen deg ixxamen-nsen, beṭṭun aɣṛum iwakken ad mektin Lmasiḥ, tețțen lqut-nsen s nneya d lfeṛḥ ;  
					</seg>
					<seg id="b.ACT.2.47" type="verse">
						țḥemmiden Sidi Ṛebbi, imdanen meṛṛa țqadaṛen-ten ; Sidi Ṛebbi irennu-d kull ass ɣer tejmaɛt-nsen wid ițțusellken.  
					</seg>
				</div>
				<div id="b.ACT.3" type="chapter">
					<seg id="b.ACT.3.1" type="verse">
						Aț-țili d leǧwahi n tlata n tmeddit, Buṭrus d Yuḥenna ddukklen, ulin ɣer lǧameɛ iqedsen iwakken ad dɛun ɣer Sidi Ṛebbi.  
					</seg>
					<seg id="b.ACT.3.2" type="verse">
						Țțawin-d mkul ass yiwen n wergaz i d-ilulen d aquḍar ɣer zdat n tewwurt n lǧameɛ, tin iwumi qqaṛen « tawwurt tucbiḥt »; yețɣimi dinna iwakken ad issuter tin n Ṛebbi i wid i gkeččmen ɣer lǧameɛ-nni.  
					</seg>
					<seg id="b.ACT.3.3" type="verse">
						Mi gwala Buṭrus d Yuḥenna țeddun ad kecmen, issuter-asen tin n Ṛebbi. 
					</seg>
					<seg id="b.ACT.3.4" type="verse">
						Buṭrus d Yuḥenna, ṛeṣṣan allen-nsen fell-as, nnan-as : Muqel-ed ɣuṛ-nneɣ !  
					</seg>
					<seg id="b.ACT.3.5" type="verse">
						Argaz-nni imuqel-iten, iḍmeɛ deg-sen a s-d-fken kra. 
					</seg>
					<seg id="b.ACT.3.6" type="verse">
						Dɣa Buṭrus yenna-yas : Ur sɛiɣ idrimen n lfeṭṭa, ur sɛiɣ wid n ddheb, lameɛna ayen sɛiɣ a k-t-fkeɣ : s yisem n Sidna Ɛisa Lmasiḥ anaṣari, ekker telḥuḍ !  
					</seg>
					<seg id="b.ACT.3.7" type="verse">
						Iṭṭef-it-id seg ufus ayeffus, issekker-it-id. Imiren kan iḍaṛṛen-is ț-țkeɛburin n idaṛṛen-is ḥlan. 
					</seg>
					<seg id="b.ACT.3.8" type="verse">
						Ibedd ɣef yidaṛṛen-is, ineggez, yebda ileḥḥu. Ikcem yid-sen ɣer lǧameɛ, ileḥḥu ițjellib, ițḥemmid Sidi Ṛebbi. 
					</seg>
					<seg id="b.ACT.3.9" type="verse">
						Lɣaci akk walan-t mi gleḥḥu ițḥemmid Sidi Ṛebbi. 
					</seg>
					<seg id="b.ACT.3.10" type="verse">
						Mi t-ɛeqlen qqaṛen : Mačči d win akken yețɣimin ɣer tewwurt tucbiḥt n lǧameɛ iqedsen win akken issuturen tin n Ṛebbi ? Dehcen meṛṛa, wehmen deg wayen yedṛan yid-es. 
					</seg>
					<seg id="b.ACT.3.11" type="verse">
						Argaz-nni iteddu d Buṭrus akk-d Yuḥenna, ur yeṭṭixiṛ ara fell-asen, lɣaci-nni meṛṛa wehmen, uzzlen-d ɣuṛ-sen ɣer usqif iwumi qqaṛen « Asqif n Sidna Sliman ».  
					</seg>
					<seg id="b.ACT.3.12" type="verse">
						Buṭrus mi gwala ayagi, yenṭeq ɣer lɣaci yenna : Ay at Isṛail, acuɣeṛ akka twehmem deg wayen yedṛan ? Acuɣeṛ i d-țmuqulem ɣuṛ-nneɣ, am akken d nukkni i gesselḥan argaz-agi s tezmert-nneɣ neɣ s ṭṭaɛa-nneɣ ?  
					</seg>
					<seg id="b.ACT.3.13" type="verse">
						D Sidi Ṛebbi Illu n Sidna Ibṛahim, n Isḥaq d Yeɛqub, Ṛebbi n lejdud-nneɣ, d nețța i d-isbeggnen lɛaḍima n Sidna Ɛisa aqeddac-is, win akken i tnekṛem, i tsellmem i lḥakem Bilaṭus i gebɣan a s-d-iserreḥ. 
					</seg>
					<seg id="b.ACT.3.14" type="verse">
						Kunwi tnekṛem win akken yellan d azedgan, d aḥeqqi ; tessutrem a d-serrḥen i bu tmegṛaḍ deg umkan-is. 
					</seg>
					<seg id="b.ACT.3.15" type="verse">
						Tenɣam Mmi-s n ugellid n tudert, meɛna Sidi Ṛebbi yesseḥya-t-id si ger lmegtin , aql-aɣ d inigan. 
					</seg>
					<seg id="b.ACT.3.16" type="verse">
						Ț-țazmert yellan deg isem n Sidna Ɛisa i d-yerran lǧehd i wergaz agi i tețwalim, yerna tessnem-t. D Sidna Ɛisa s wayes numen i t-isseḥlan zdat-wen meṛṛa.  
					</seg>
					<seg id="b.ACT.3.17" type="verse">
						Ay atmaten, ẓriɣ s lqella n lefhama i txedmem annect-nni, am kunwi am imeqranen-nwen. 
					</seg>
					<seg id="b.ACT.3.18" type="verse">
						Meɛna s wakka i gesnekmal Sidi Ṛebbi ayen i d-yenna si zik seg imawen n lenbiya meṛṛa : yenna-d belli Lmasiḥ-ines ad inɛețțab.  
					</seg>
					<seg id="b.ACT.3.19" type="verse">
						Ndemmet ihi, beddlet tikli iwakken ad mḥun ddnubat-nwen, 
					</seg>
					<seg id="b.ACT.3.20" type="verse">
						iwakken a kkun-id-asen wussan n ṛṛaḥa s ɣuṛ Sidi Ṛebbi, a wen-d iceggeɛ Ɛisa Lmasiḥ, win akken i wen-ihegga.  
					</seg>
					<seg id="b.ACT.3.21" type="verse">
						Tura atan deg igenni alamma yusa-d lweqt i deg ara tuɣal txelqit meṛṛa ț-țajḍiṭ, akken i t-id-yenna Sidi Ṛebbi si zik seg imawen n lenbiya.  
					</seg>
					<seg id="b.ACT.3.22" type="verse">
						Sidna Musa yenna i wat Isṛail : Sidi Ṛebbi Illu-nwen a wen-d iceggeɛ si ger watmaten-nwen,+ yiwen n nnbi am nekk, a s-tḥessem deg wayen akk ara wen-d-yini.+  
					</seg>
					<seg id="b.ACT.3.23" type="verse">
						Kra n win ur nețḥessis ara i nnbi-yagi, ad yețwakkes si ddunit ger watmaten-is.  
					</seg>
					<seg id="b.ACT.3.24" type="verse">
						Lenbiya meṛṛa, si zzman n nnbi Samwil d wid meṛṛa i d-yernan deffir-es, caren-d daɣen ɣef wussan agi i deg nețɛici.  
					</seg>
					<seg id="b.ACT.3.25" type="verse">
						D kunwi i d arraw n lenbiya, i d arraw n leɛqed-nni  i gexdem Sidi Ṛebbi d lejdud-nneɣ, mi s-yenna i Sidna Ibṛahim : S dderya n dderya-k ara barkeɣ tiwaculin meṛṛa n ddunit+ .  
					</seg>
					<seg id="b.ACT.3.26" type="verse">
						I kunwi d imezwura iwumi i d iceggeɛ Sidi Ṛebbi aqeddac-is, isseḥya t-id iwakken a kkun-ibarek yerna a d-issebɛed mkul yiwen deg-wen seg yir n lecɣal-is.  
					</seg>
				</div>
				<div id="b.ACT.4" type="chapter">
					<seg id="b.ACT.4.1" type="verse">
						Buṭrus d Yuḥenna mazal-iten heddṛen i lɣaci mi d-wwḍen kra n lmuqedmin, yedda-d yid-sen umeqqran n iɛessasen n lǧameɛ iqedsen akk-d kra n yergazen si tejmaɛt n isaduqiyen  
					</seg>
					<seg id="b.ACT.4.2" type="verse">
						Zeɛfen mi walan ṛṛusul sselmaden lɣaci yerna ssefhamen-ten ɣef ḥeggu n lmegtin qqaṛen-asen : -- Akken i d-yeḥya Sidna Ɛisa si ger lmegtin, akken daɣen ara d-ḥyun lmegtin.  
					</seg>
					<seg id="b.ACT.4.3" type="verse">
						Sṭfen-ten, rran-ten ɣer lḥebs armi d azekka-nni axaṭer imiren yeɣli-d yiḍ. 
					</seg>
					<seg id="b.ACT.4.4" type="verse">
						Lameɛna aṭas seg wid yeslan i wawal, umnen. Ad ilin azal n xemsa alaf n yemdanen i gumnen.  
					</seg>
					<seg id="b.ACT.4.5" type="verse">
						Azekka-nni, lḥukkam, lecyux akk-d lɛulama n ccariɛa yellan di temdint n Lquds, nnejmaɛen.  
					</seg>
					<seg id="b.ACT.4.6" type="verse">
						Yella lmuqeddem ameqqran ițusemman Hannan akk-d wid i s-yețțilin, ḥedṛen daɣen : Kayef, Yuḥenna d Alixandru.  
					</seg>
					<seg id="b.ACT.4.7" type="verse">
						Wwin-d Buṭrus d Yuḥenna, sbedden-ten di tlemmast-nsen akken a ten-beḥten, qqaṛen-asen : Ansi i wen-d-tekka tezmert-agi, anwa isem s wayes i tneddhem armi txedmem ayagi ?  
					</seg>
					<seg id="b.ACT.4.8" type="verse">
						Dɣa Buṭrus yeččuṛen d Ṛṛuḥ iqedsen, yenna-yasen :  
					</seg>
					<seg id="b.ACT.4.9" type="verse">
						A lḥukkam d lecyux n wat Isṛail ! Imi ɣef lxiṛ i nexdem i wergaz-agi aɛiban d wamek i geḥla i ɣ-d-testeqsayem ass-agi, 
					</seg>
					<seg id="b.ACT.4.10" type="verse">
						ilaq aț-țeẓrem kunwi d wat Isṛail meṛṛa, belli s yisem n Sidna Ɛisa anaṣari, win akken i tsemmṛem ɣef wumidag, win akken i d-yesseḥya Sidi Ṛebbi si ger lmegtin, s tezmert-is i gbedd wergaz agi tura zdat-wen yeḥla. 
					</seg>
					<seg id="b.ACT.4.11" type="verse">
						D nețța i ɣef d-nnant tira iqedsen : D azṛu-nni i tḍeggṛem kunwi ay ibennayen, i guɣalen d azṛu i geṭṭfen lebni. +  
					</seg>
					<seg id="b.ACT.4.12" type="verse">
						Deg-s i gella leslak ; ulac di ddunit meṛṛa isem nniḍen s wayes i nezmer a nețțusellek.  
					</seg>
					<seg id="b.ACT.4.13" type="verse">
						Mi walan belli Buṭrus d Yuḥenna heddṛen s laman mbla akukru, wehmen axaṭer ẓran d imdanen ur neɣṛi ara ; ɛeqlen-ten seg wid yeddan d Sidna Ɛisa.  
					</seg>
					<seg id="b.ACT.4.14" type="verse">
						Lameɛna imi walan argaz-nni yeḥlan ibedd zdat-sen, ur ufin d acu ara d-inin. 
					</seg>
					<seg id="b.ACT.4.15" type="verse">
						Umṛen-ten ad ffɣen seg unejmaɛ n ccṛeɛ iwakken ad mcawaṛen wway gar-asen, 
					</seg>
					<seg id="b.ACT.4.16" type="verse">
						nnan : D acu ara nexdem s yemdanen agi ? Imezdaɣ n temdint n Lquds akk wwin-d s lexbaṛ belli xedmen lbeṛhan yerna ț-țideț ur nezmir ara a nenkeṛ ayagi.  
					</seg>
					<seg id="b.ACT.4.17" type="verse">
						Lameɛna iwakken lexbaṛ-agi ur iteffeɣ ara ger lɣaci, a neggal deg-sen ur țțuɣalen ara ad mmeslayen ula i yiwen s yisem-agi.  
					</seg>
					<seg id="b.ACT.4.18" type="verse">
						Uɣalen ssawlen-asen, gullen deg-sen iwakken ur țțuɣalen ara ad mmeslayen neɣ ad slemden s yisem-agi n Ɛisa. 
					</seg>
					<seg id="b.ACT.4.19" type="verse">
						Lameɛna Buṭrus d Yuḥenna nnan-asen : D acu i d lḥeqq zdat Ṛebbi, a wen-naɣ awal i kunwi neɣ a naɣ awal i Sidi Ṛebbi ? 
					</seg>
					<seg id="b.ACT.4.20" type="verse">
						Walit s yiman nwen ! Nukni ur nezmir ara a nessusem ɣef wayen neẓra d wayen nesla.  
					</seg>
					<seg id="b.ACT.4.21" type="verse">
						Rnan gullen deg-sen, lameɛna serrḥen-asen imi ur d-ufin ara sebba s wayes ara ten-ɛaqben, yerna lɣaci akk țḥemmiden Sidi Ṛebbi ɣef wayen yedṛan, 
					</seg>
					<seg id="b.ACT.4.22" type="verse">
						axaṭer argaz-agi i geḥlan s lbeṛhan di leɛmeṛ-is akteṛ n ṛebɛin iseggasen.  
					</seg>
					<seg id="b.ACT.4.23" type="verse">
						Mi sen-serrḥen, ṛuḥen ɣer watmaten, ḥkan-asen akk ayen i sen-d-nnan lmuqedmin imeqqranen d lecyux.  
					</seg>
					<seg id="b.ACT.4.24" type="verse">
						Mi slan watmaten-nni i wayen i d-yenna Buṭrus, akken ma llan serrḥen i taɣect-nsen, nedhen ɣer Sidi Ṛebbi nnan : A Sidi Ṛebbi, kečč i gxelqen igenni, lqaɛa, lebḥeṛ d wayen akk yellan. 
					</seg>
					<seg id="b.ACT.4.25" type="verse">
						D kečč i d-ineṭqen s Ṛṛuḥ-ik iqedsen seg yimi n jeddi-tneɣ Dawed aqeddac-ik, mi d-yenna : Acuɣeṛ ccwal-agi ger leǧnas,  acuɣeṛ igduden ggaren-d anagar yir ixemmimen ?  
					</seg>
					<seg id="b.ACT.4.26" type="verse">
						Igelliden n ddunit heggan iman nsen, imeqqranen ddukklen akk, ffɣen-d d iɛdawen n Sidi Ṛebbi akk-d Lmasiḥ-ines.  
					</seg>
					<seg id="b.ACT.4.27" type="verse">
						Axaṭer ț-țideț, di temdint-agi, Hiṛudus d Bilaṭus mcawaṛen, ddukklen nutni d ibeṛṛaniyen akk-d wat Isṛail, uɣalen d iɛdawen n Sidna Ɛisa imqeddes i textaṛeḍ d Lmasiḥ.   
					</seg>
					<seg id="b.ACT.4.28" type="verse">
						Ayen akka xedmen, d ayen akken i tqesdeḍ keččini di lebɣi-inek, s tezmert-ik, si zik. 
					</seg>
					<seg id="b.ACT.4.29" type="verse">
						I tura, a Sidi Ṛebbi, wali-d amek akka i ɣ ssaggaden ; efk-aɣ-d a Sidi Ṛebbi tazmert s wayes ara nbecceṛ awal-ik s ṭṭmana mbla akukru. 
					</seg>
					<seg id="b.ACT.4.30" type="verse">
						Ssers-ed afus-ik iwakken ad ḥlun imuḍan, iwakken a d-ilint licaṛat d lbeṛhanat s yisem n Sidna Ɛisa aqeddac-ik imqeddes.  
					</seg>
					<seg id="b.ACT.4.31" type="verse">
						Mi fukken taẓallit, amkan-nni anda nnejmaɛen yergagi ; ččuṛen akk s Ṛṛuḥ iqedsen, bdan țbecciṛen awal n Sidi Ṛebbi s ṭṭmana mbla tugdi.  
					</seg>
					<seg id="b.ACT.4.32" type="verse">
						Wid akk yumnen s Lmasiḥ, ddukklen akk s yiwen n wul, s yiwen n ṛṛuḥ, ula d yiwen deg-sen ur yeḥsib ayen yesɛa d ayla-s i yiman-is kan, meɛna cerken kullec wway gar-asen.  
					</seg>
					<seg id="b.ACT.4.33" type="verse">
						Ṛṛusul țcehhiden-d ɣef ḥeggu n Sidna Ɛisa s tezmert tameqqrant yerna ṛṛeḥma n Sidi Ṛebbi txeddem deg-sen s lǧehd.  
					</seg>
					<seg id="b.ACT.4.34" type="verse">
						Ulac gar-asen win ixuṣṣen ; wid akk yesɛan igran neɣ ixxamen zzenzen-ten, 
					</seg>
					<seg id="b.ACT.4.35" type="verse">
						idrimen-nni i d-țțawin deg-sen, țțawin-ten ɣer ifassen n ṛṛusul i ten-ifeṛṛqen i mkul yiwen ɣef leḥsab n wakken yeḥwaǧ.  
					</seg>
					<seg id="b.ACT.4.36" type="verse">
						Yusef illan n at Lewwi iwumi semman ṛṛusul Barnabas, ( yeɛni argaz inehhun ) i glulen di tegzirt n Qubṛus, 
					</seg>
					<seg id="b.ACT.4.37" type="verse">
						yesɛa yiwen n yiger, izzenz-it, yewwi-d idrimen-nni, yefka-ten i ṛṛusul.  
					</seg>
				</div>
				<div id="b.ACT.5" type="chapter">
					<seg id="b.ACT.5.1" type="verse">
						Yiwen wergaz isem-is Ananyas, nețța ț-țmeṭṭut-is Safira zzenzen yiwen n weḥric seg wakal-nsen ; msefhamen ad kksen yiwen n umur si ssuma n lbiɛ-nni ; 
					</seg>
					<seg id="b.ACT.5.2" type="verse">
						amur nniḍen yewwi-t-id ɣer ifassen n ṛṛusul.  
					</seg>
					<seg id="b.ACT.5.3" type="verse">
						Buṭrus inṭeq ɣuṛ-es yenna : Ay Ananyas, acuɣeṛ i teǧǧiḍ Cciṭan yeččuṛ ul-ik ? Acuɣeṛ i teskadbeḍ i Ṛṛuḥ iqedsen mi tekkseḍ yiwen umur n yedrimen n wakal i tezzenzeḍ ? Uqbel a t- tezzenzeḍ, akal-nni yella d ayla-k !  
					</seg>
					<seg id="b.ACT.5.4" type="verse">
						Mi t-tezzenzeḍ, idrimen-nni daɣen d ayla-k ! Amek armi i teṣṣawḍed aț-țxeḍmeḍ yiwet lḥaǧa am tagi ? Ihi mačči i yemdanen iwumi teskadbeḍ, lameɛna i Sidi Ṛebbi !  
					</seg>
					<seg id="b.ACT.5.5" type="verse">
						Mi gesla i yimeslayen-nni, Ananyas yeɣli, yeffeɣ-it ṛṛuḥ, yemmut. Wid akk yellan dinna, ikcem-iten akk lxuf, țergigin.  
					</seg>
					<seg id="b.ACT.5.6" type="verse">
						Kkren ilmeẓyen kefnen-t, wwin-t a t-meḍlen. 
					</seg>
					<seg id="b.ACT.5.7" type="verse">
						Ɛeddant wazal n tlata sswayeɛ, mi d-tekcem tmeṭṭut n Ananyas, nețțat ur tesli ara s wayen yedṛan. 
					</seg>
					<seg id="b.ACT.5.8" type="verse">
						Buṭrus yenṭeq ɣuṛ-es yenna-yas : Ini-yi-d, ma s ssuma-yagi i tezzenzem akal-nwen ? Terra-yas-d : Ih, s ssuma-yagi i t-nezzenz.  
					</seg>
					<seg id="b.ACT.5.9" type="verse">
						Dɣa Buṭrus yenna-yas : Amek armi i temsefhamem iwakken aț-țjeṛṛbem Ṛṛuḥ n Sidi Ṛebbi ? Wid imeḍlen argaz-im atnan ɣer tewwurt, a kkem-awin ula d kemm !  
					</seg>
					<seg id="b.ACT.5.10" type="verse">
						Imiren kan teɣli ɣer idaṛṛen-is yeffeɣ-iț ṛṛuḥ, temmut. Ilmeẓyen-nni mi d-kecmen ufan-ț-id temmut, wwin-ț meḍlen-ț ɣer tama n wergaz-is. 
					</seg>
					<seg id="b.ACT.5.11" type="verse">
						Yeɣli-d ṛṛɛac ( lxuf ) d ameqqran ɣef tejmaɛt n watmaten d wid akk yeslan s wayen yedṛan.  
					</seg>
					<seg id="b.ACT.5.12" type="verse">
						Aṭas n lbeṛhanat d lmuɛǧizat i xeddmen ṛṛusul ger lɣaci. Wid yumnen țnejmaɛen akk s yiwen ṛṛay deg wesqif n Sidna Sliman.  
					</seg>
					<seg id="b.ACT.5.13" type="verse">
						Lɣaci meṛṛa țcekkiṛen-ten meɛna kukran akk a d-rnun ɣuṛ-sen.  
					</seg>
					<seg id="b.ACT.5.14" type="verse">
						Leḥsab n yergazen ț-țilawin yumnen s Sidna Ɛisa yețzad irennu.  
					</seg>
					<seg id="b.ACT.5.15" type="verse">
						Țțawin-d imuḍan ɣer iberdan, srusun-ten ɣef tgertyal iwakken m'ara d-iɛeddi Buṭrus, ad innal yiwen seg-sen ulamma s tili-ines.  
					</seg>
					<seg id="b.ACT.5.16" type="verse">
						Lɣaci țțazzalen-d daɣen ula si temdinin nniḍen iqeṛben tamdint n Lquds ; țțawin-d imuḍan akk-d wid yețwazedɣen, ḥellun akken ma llan.  
					</seg>
					<seg id="b.ACT.5.17" type="verse">
						Ɣef ddemma n wayen ideṛṛun kkrent-asen-d tismin i lmuqeddem ameqqran akk-d isaduqiyen-nni yellan yid-es, 
					</seg>
					<seg id="b.ACT.5.18" type="verse">
						ṭṭfen ṛṛusul, rran-ten ɣer lḥebs n baylek.  
					</seg>
					<seg id="b.ACT.5.19" type="verse">
						Lameɛna deg yiḍ-nni, yiwen lmelk n Sidi Ṛebbi yeldi tiwwura n lḥebs, issufeɣ-iten-id, yenna-yasen :  
					</seg>
					<seg id="b.ACT.5.20" type="verse">
						Ṛuḥet beccṛet di lǧameɛ iqedsen, slemdet i lɣaci awal n tudert.  
					</seg>
					<seg id="b.ACT.5.21" type="verse">
						Mi slan i wayen i sen-d-yenna lmelk-nni, ṛuḥen ṣṣbeḥ zik ɣer lǧameɛ iqedsen, bdan sselmaden. Ma d lmuqeddem ameqqran d wid akk yellan yid-es, snejmaɛen-d lecyux akk-d imeqqranen n wat Isṛail ɣer unejmaɛ n ccṛeɛ ; imiren ceggɛen a d-awin ṛṛusul-nni si lḥebs.  
					</seg>
					<seg id="b.ACT.5.22" type="verse">
						Mi wwḍen iɛessasen ɣer lḥebs, ur ten-ufin ara dinna ; uɣalen-d ɣer unejmaɛ, nnan-asen :  
					</seg>
					<seg id="b.ACT.5.23" type="verse">
						Nufa lḥebs isekkeṛ, iɛessasen bedden zdat n tewwurt, lameɛna mi nekcem, ur nufi ula d yiwen zdaxel.  
					</seg>
					<seg id="b.ACT.5.24" type="verse">
						Mi ten-yewweḍ lexbaṛ-agi, lqebṭan n lǧameɛ akk-d lmuqedmin imeqqranen ɛewqen ! Ur ẓrin ara ɣer wanda ara taweḍ temsalt-agi.  
					</seg>
					<seg id="b.ACT.5.25" type="verse">
						Iṛuḥ-ed ɣuṛ-sen yiwen yenna yasen : Irgazen-nni i terram ɣer lḥebs, atnan deg ufrag n lǧameɛ iqedsen yerna sselmaden lɣaci.  
					</seg>
					<seg id="b.ACT.5.26" type="verse">
						Lqebṭan n lǧameɛ d iɛessasen ṛuḥen wwin-ten-id lameɛna ḥudren ten axaṭer uggaden a ten-ṛejmen lɣaci.  
					</seg>
					<seg id="b.ACT.5.27" type="verse">
						Mi ten-id-wwin ɣer zdat usqamu n ccṛeɛ, lmuqeddem ameqqran isteqsa ten yenna-yasen :  
					</seg>
					<seg id="b.ACT.5.28" type="verse">
						Neggul deg-wen ur tețțuɣalem aț-țeslemdem s yisem-agi ; lameɛna kunwi tessufɣem aselmed nwen di temdint n Lquds meṛṛa ! Tura tebɣam a d-terrem ɣer yirawen nneɣ tamgeṛṭ n wergaz-agi !  
					</seg>
					<seg id="b.ACT.5.29" type="verse">
						Buṭrus d ṛṛusul nniḍen erran asen : Ilaq a naɣ awal i Sidi Ṛebbi, mačči i yemdanen ! 
					</seg>
					<seg id="b.ACT.5.30" type="verse">
						Ṛebbi, Illu n lejdud-nneɣ yesseḥya-d Sidna Ɛisa, win akken i tenɣam, i tsemmṛem ɣef lluḥ.  
					</seg>
					<seg id="b.ACT.5.31" type="verse">
						D nețța i gessuli Sidi Ṛebbi ɣer uyeffus-is d Agellid, d Amsellek, iwakken a d-yefk i wat Isṛail leɛfu n ddnubat m'ara beddlen tikli.  
					</seg>
					<seg id="b.ACT.5.32" type="verse">
						Aql-aɣ d inagan ɣef wayagi, nukkni akk-d Ṛṛuḥ iqedsen i d-yefka Sidi Ṛebbi i wid i t-iḍuɛen.  
					</seg>
					<seg id="b.ACT.5.33" type="verse">
						Mi sen-slan, ikcem-iten wurrif d ameqqran armi bɣan a ten-nɣen. 
					</seg>
					<seg id="b.ACT.5.34" type="verse">
						Meɛna Gamalyel, yiwen n lɛalem n ccariɛa yellan d afarizi, ḥemmlen-t akk lɣaci ; ikker-ed deg unejmaɛ-nni, yefka lameṛ ad ssufɣen ṛṛusul-nni kra n lweqt. 
					</seg>
					<seg id="b.ACT.5.35" type="verse">
						Dɣa yenṭeq yenna : Ay at Isṛail, ḥadret iman-nwen ɣef wayen akka tebɣam a t-txedmem i yemdanen-agi !  
					</seg>
					<seg id="b.ACT.5.36" type="verse">
						Mmektit-ed, mačči aṭas aya ikker-ed yiwen yețțuseman Tudas yerran iman-is d ameqqran. Azal n ṛebɛa meyya n yergazen i ddan yid-es; asmi i t-nɣan, wid akk i geddan yid-es mfaṛaqen, ur d-yeqqim lateṛ-nsen. 
					</seg>
					<seg id="b.ACT.5.37" type="verse">
						Deffir Tudas, ikker-ed daɣen Yahuda ajlili di lweqt-nni n ujerred n wegdud ; aṭas daɣen n wid i geddan yid-es, meɛna ula d nețța mi gemmut, wid akk yeddan yid-es mfaṛaqen.  
					</seg>
					<seg id="b.ACT.5.38" type="verse">
						Ihi tura a wen-d-iniɣ : ur ceɣlet ara d yemdanen-agi, anfet-asen ad ṛuḥen. Ma yella aselmed-agi-nsen yekka-d s ɣuṛ-sen, ur yețdumu ara ;  
					</seg>
					<seg id="b.ACT.5.39" type="verse">
						ma yella s ɣuṛ Sidi Ṛebbi i d-ikka, ur tețțizmirem ara a t-tekksem ! Ḥadret iman-nwen ihi, neɣ m'ulac aț-țuɣalem d iɛdawen n Sidi Ṛebbi !  
					</seg>
					<seg id="b.ACT.5.40" type="verse">
						Mi mcawaṛen, uɣen ṛṛay-is. Uɣalen skecmen ṛṛusul-nni, fkan lameṛ a ten-wwten s iɛekkzan, rnan gullen deg-sen ur țțuɣalen ara ad mmeslayen s yisem-agi n Ɛisa, dɣa serrḥen-asen.  
					</seg>
					<seg id="b.ACT.5.41" type="verse">
						Mi d-ffɣen ṛṛusul seg unejmaɛ n ccṛeɛ, feṛḥen imi țwaḥesben d wid yuklalen ad țewten, ad țwaregmen ɣef ddemma n yisem n Sidna Ɛisa. 
					</seg>
					<seg id="b.ACT.5.42" type="verse">
						Dɣa kull ass sselmaden țbecciṛen di lǧameɛ iqedsen akk-d ixxamen, lexbaṛ n lxiṛ  yeɛnan Ɛisa Lmasiḥ.  
					</seg>
				</div>
				<div id="b.ACT.6" type="chapter">
					<seg id="b.ACT.6.1" type="verse">
						Deg ussan-nni, leḥsab n widak yumnen s Sidna Ɛisa yețzid irennu. At Isṛail i d-yusan si tmura nniḍen, yețmeslayen s tyunanit, ccetkan ɣef wat Isṛail yellan di tmurt, axaṭer m'ara feṛqen lmakla, ur d-țelhayen ara ț-țuǧǧal-nsen. 
					</seg>
					<seg id="b.ACT.6.2" type="verse">
						Tnac ṛṛusul-nni snejmaɛen-d inelmaden meṛṛa, nnan-asen : Mačči d lḥeqq a neǧǧ Awal n Sidi Ṛebbi di rrif iwakken a nelhi d wefṛaq n lqut i mkul yiwen. 
					</seg>
					<seg id="b.ACT.6.3" type="verse">
						Ihi ay atmaten, xtiṛet-ed si gar-awen sebɛa yergazen i deg sɛan laman yemdanen n tmurt meṛṛa, yeččuṛen d Ṛṛuḥ iqedsen akk-d leɛqel, d nutni ara nwekkel ɣef ccɣel-agi. 
					</seg>
					<seg id="b.ACT.6.4" type="verse">
						Ma d nukkni, lweqt-nneɣ a t-nesɛeddi di tẓallit akk-d uselmed n wawal n Sidi Ṛebbi.  
					</seg>
					<seg id="b.ACT.6.5" type="verse">
						Tajmaɛt akk iɛeǧǧeb-as ṛṛay-agi. Kkren xtaṛen-d Stifan yellan d argaz yeččuṛen d liman akk-d Ṛṛuḥ iqedsen. Xtaṛen daɣen Filbas, Brukurus, Nikanur, Timun, Barmenas, akk-d Nikulus n temdint n Antyuc, i gkecmen si zik di ddin n wat Isṛail. 
					</seg>
					<seg id="b.ACT.6.6" type="verse">
						Wwin-ten-id, sbedden-ten zdat n ṛṛusul. Ṛṛusul ssersen ifassen-nsen fell-asen, dɛan-asen s lxiṛ ɣer Sidi Ṛebbi. 
					</seg>
					<seg id="b.ACT.6.7" type="verse">
						Yuɣal, awal n Sidi Ṛebbi iffeɣ yețwassen, leḥsab n wid yumnen s Lmasiḥ yețzid irennu di temdint n Lquds yerna aṭas n lmuqedmin i gumnen, qeblen abrid n Lmasiḥ.  
					</seg>
					<seg id="b.ACT.6.8" type="verse">
						Stifan yeččuṛen d ṛṛeḥma ț-țezmert n Sidi Ṛebbi, ixeddem lbeṛhanat d leɛǧayeb timeqqranin ger lɣaci. 
					</seg>
					<seg id="b.ACT.6.9" type="verse">
						Kra n yemdanen n tejmaɛt n iḥeṛṛiyen i d-yusan si tmurt n Qiṛwan, si tmurt n Skandriya, si tmurt n Silisya akk-d wid i d-yusan si tmurt n Asya, usan-d ad mjadalen nutni d Stifan ; 
					</seg>
					<seg id="b.ACT.6.10" type="verse">
						lameɛna ur zmiren ara a t-ɣelben deg awal axaṭer ițmeslay s ṣṣwab d leɛqel i s-d-yefka Ṛṛuḥ iqedsen. 
					</seg>
					<seg id="b.ACT.6.11" type="verse">
						Imiren fkan tajɛelt i kra n yergazen iwakken a d-inin : « Nesla yas yekfeṛ ɣef Sidna Musa akk-d Sidi Ṛebbi ! » 
					</seg>
					<seg id="b.ACT.6.12" type="verse">
						Sekkren ccwal ger lɣaci d lecyux akk-d lɛulama n ccariɛa , dɣa ṭṭfen Stifan ewwtent, wwin-t ɣer unejmaɛ n usqamu n ccṛeɛ.  
					</seg>
					<seg id="b.ACT.6.13" type="verse">
						Sbedden-d inigan i d-icehden fell-as s ẓẓur, nnan-d : Argaz-agi, yezga yekkat deg wemkan-agi iqedsen akk-d ccariɛa n Sidna Musa ! 
					</seg>
					<seg id="b.ACT.6.14" type="verse">
						Nesla-yas mi geqqaṛ : « Ɛisa-nni Anaṣari, ad ihudd amkan agi yerna ad ibeddel lɛaddat i ɣ-d yeǧǧa Sidna Musa. »  
					</seg>
					<seg id="b.ACT.6.15" type="verse">
						Wid akk yellan deg unejmaɛ n ccṛeɛ, ṛeṣṣan allen-nsen ɣef Stifan ; țwalin udem-is am akken d udem n lmalayekkat.  
					</seg>
				</div>
				<div id="b.ACT.7" type="chapter">
					<seg id="b.ACT.7.1" type="verse">
						Lmuqeddem ameqqran isteqsa Stifan yenna-yas : Ț-țideț wayen akka i d-nnan ? 
					</seg>
					<seg id="b.ACT.7.2" type="verse">
						Stifan yerra-yas : Ay atmaten, ay imɣaṛen n wat Isṛail, ḥesset-iyi-d ! Sidi Ṛebbi di lɛaḍima-s tameqqrant, yesbeggen-ed iman-is i jeddi-tneɣ Sidna Ibṛahim, mi gella di tmurt n Mizubuṭamya uqbel ad yezdeɣ di temdint n Haran.  
					</seg>
					<seg id="b.ACT.7.3" type="verse">
						Yenna-yas : Ffeɣ si tmurt-ik, si tmurt n imawlan-ik, tṛuḥeḍ ɣer tmurt ara k-d-ssekneɣ.  
					</seg>
					<seg id="b.ACT.7.4" type="verse">
						Iffeɣ ihi si tmurt n iqaldiyen, iṛuḥ ad izdeɣ di temdint n Haran. Mi gemmut baba-s, Sidi Ṛebbi yewwi-t-id ɣer tmurt-agi i deg tzedɣem tura.  
					</seg>
					<seg id="b.ACT.7.5" type="verse">
						Sidi Ṛebbi ur s-yefki ara di tmurt-agi ula d azal n terdast i deg ara yesres aḍar-is ; meɛna iwɛed-as a s-yefk tamurt-agi i nețța d dderya n dderya-s ɣas akken imiren mazal ur yesɛi ara dderya, Sidi Ṛebbi yenna-yas :  
					</seg>
					<seg id="b.ACT.7.6" type="verse">
						Dderya n dderya-k aț-țezdeɣ deg yiwet n tmurt tabeṛṛanit, dinna a ten-erren d aklan, ad sɛeddin fell-asen lḥif azal n ṛebɛa meyya iseggasen.  
					</seg>
					<seg id="b.ACT.7.7" type="verse">
						Lameɛna Sidi Ṛebbi yenna-d : Ad uɣalen a d-ffɣen si tmurt-nni, ad iyi-ɛebden deg wemkan-agi ; ma d lǧens-nni i ten-yerran d aklan, d nekk ara ten-iḥasben.  
					</seg>
					<seg id="b.ACT.7.8" type="verse">
						Dɣa Sidi Ṛebbi yefka-d i Sidna Ibṛahim leɛqed yeɛnan ṭṭhaṛa. S wakka, mi d-yesɛa mmi-s Isḥaq, Sidna Ibṛahim iṭeḥheṛ-as deg wass wis tmanya n tlalit-is. Isḥaq daɣen yexdem akken i mmi-s yeɛqub ; ula d Yeɛqub iṭeḥheṛ i tnac-nni warraw-is yellan d lejdud-nneɣ.  
					</seg>
					<seg id="b.ACT.7.9" type="verse">
						Ihi arraw-agi n yeɛqub usmen ɣef gma-tsen Yusef, kkren zenzen-t ɣer tmurt n Maṣer anda yuɣal d akli.  
					</seg>
					<seg id="b.ACT.7.10" type="verse">
						Lameɛna Sidi Ṛebbi yella yid-es, ițsellik-it si tegnatin n ccedda ; issers-ed fell-as ṛṛeḥma yerna-yas-d leɛqel s wayes ara yeɛziz ɣer Ferɛun agellid n tmurt n Maṣeṛ. Ferɛun isbedd-it d lḥakem ɣef tmurt-is akk-d wexxam-is meṛṛa.  
					</seg>
					<seg id="b.ACT.7.11" type="verse">
						Yeɣli-d laẓ ɣef tmurt n Maṣeṛ akk ț-țmurt n Kenɛan, d lweqt n cedda tameqqrant ; lejdud-nneɣ ur ufin ara ayen ara ččen.  
					</seg>
					<seg id="b.ACT.7.12" type="verse">
						Mi gesla Yeɛqub belli llan yirden di tmurt n Maṣer, iceggeɛ ɣer dinna tikkelt tamezwarut, arraw-is yellan d lejdud-nneɣ.  
					</seg>
					<seg id="b.ACT.7.13" type="verse">
						Mi uɣalen tikkelt tis snat, Yusef isbeggen-ed iman-is ɣer watmaten-is, ɛeqlen-t d nețța. Yuɣal Ferɛun yeẓra laṣel n Yusef ansi-t.  
					</seg>
					<seg id="b.ACT.7.14" type="verse">
						Yusef iceggeɛ a d-awin baba-s Yeɛqub akk-d wat wexxam-is meṛṛa i gellan di xemsa usebɛin yid-sen.  
					</seg>
					<seg id="b.ACT.7.15" type="verse">
						Yeɛqub iṣubb ɣer tmurt n Maṣer ikemmel dinna ussan-is armi yemmut, am nețța am lejdud-nneɣ.  
					</seg>
					<seg id="b.ACT.7.16" type="verse">
						Wwin-d iɣsan-nsen ɣer taddart n Sicem, meḍlen-ten deg uẓekka i guɣ Sidna Ibṛahim s yedrimen ɣef warraw n Hamur n taddart n Sicem.  
					</seg>
					<seg id="b.ACT.7.17" type="verse">
						Mi d-yewweḍ lweqt i deg ara yedṛu wayen i gewɛed Sidi Ṛebbi i Sidna Ibṛahim s limin, agdud-nneɣ yufa-t-id lḥal innerna s waṭas di tmurt n Maṣer ;  
					</seg>
					<seg id="b.ACT.7.18" type="verse">
						imiren ikker-ed ugellid nniḍen ur nessin ara Yusef.  
					</seg>
					<seg id="b.ACT.7.19" type="verse">
						Agellid-nni iḥqeṛ lɣaci-nneɣ, yețqehhiṛ lejdud nneɣ, yeṣṣaweḍ armi i gefka lameṛ ad ǧǧen arraw-nsen i cceṛ akken kan ara d-lalen, iwakken ur țidiren ara.  
					</seg>
					<seg id="b.ACT.7.20" type="verse">
						Di lweqt-nni i d-ilul Sidna Musa ; icbeḥ yerna eɛziz ɣer Sidi Ṛebbi. Yețțuṛebba deg wexxam n imawlan-is tlata wagguren s tuffra ; 
					</seg>
					<seg id="b.ACT.7.21" type="verse">
						uɣalen rran-t zdaxel n tqecwalt, serrḥen-as deg wasif ; d yelli-s n Ferɛun i t-id-ijemɛen, tṛebba-t-id am mmi-s.  
					</seg>
					<seg id="b.ACT.7.22" type="verse">
						Ikker-ed ger imaṣriyen, yelmed akk tamusni-nsen ifazen. Yuɣal d argaz amusnaw, izewṛen ama deg yimeslayen ama di lecɣal.  
					</seg>
					<seg id="b.ACT.7.23" type="verse">
						Mi geṣṣaweḍ ṛebɛin iseggasen di leɛmeṛ-is, yemmekta-d atmaten-is at Isṛail, iṛuḥ ad iẓer acu n lḥala i deg țɛicin. 
					</seg>
					<seg id="b.ACT.7.24" type="verse">
						Yiwen wass iwala s wallen-is yiwen umaṣri ikkat yiwen seg wat Isṛail ; ikker a t-iḥudd, yerra-as-d țțar ; yewwet amaṣri-nni, yenɣa-t. 
					</seg>
					<seg id="b.ACT.7.25" type="verse">
						Yenwa ad fehmen watmaten-is belli s ufus-is ara ten-isellek Sidi Ṛebbi ; lameɛna nutni ur fhimen ara.  
					</seg>
					<seg id="b.ACT.7.26" type="verse">
						Azekka-nni iwala sin yergazen n wat Isṛail țnaɣen wway gar-asen, iger iman-is, yeɛṛed a ten-ifru, yenna-yasen : Eɛni mačči d atmaten i tellam ? Acimi i tețțnaɣem wway gar-awen ?  
					</seg>
					<seg id="b.ACT.7.27" type="verse">
						Lameɛna win akken iḍelmen wayeḍ idemmer Musa yenna-yas : Anwa i k-yerran d aqeṛṛuy neɣ d lḥakem fell-aɣ ?  
					</seg>
					<seg id="b.ACT.7.28" type="verse">
						Eɛni tebɣiḍ a yi-tenɣeḍ akken tenɣiḍ iḍelli amaṣri-nni ?  
					</seg>
					<seg id="b.ACT.7.29" type="verse">
						Ɣef ddemma n yimeslayen-agi Sidna Musa yerwel, iṛuḥ ad izdeɣ di tmurt n Madyan. Dinna i gesɛa sin n warrac.  
					</seg>
					<seg id="b.ACT.7.30" type="verse">
						Mi ɛeddan ṛebɛin n iseggasen, idheṛ-as-ed yiwen n lmelk deg yiwen uḥeǧǧaǧu n tmes iceɛlen deg inijel, mi gella deg unezṛuf n wedrar n Sinay.  
					</seg>
					<seg id="b.ACT.7.31" type="verse">
						Sidna Musa yewhem deg wayen yețwali ; akken kan iqeṛṛeb ɣuṛ-es, Sidi Ṛebbi yessawel-as-d seg uḥeǧǧaǧu-nni n tmes, yenna-yas-d :  
					</seg>
					<seg id="b.ACT.7.32" type="verse">
						D nekk i d Illu n lejdud-ik, d Illu n Ibṛahim, n Isḥaq akk-d Yeɛqub. Sidna Musa yeqqim ițergigi, yuggad ad yerfed ula d allen-is.  
					</seg>
					<seg id="b.ACT.7.33" type="verse">
						Sidi Ṛebbi yenna-yas : Kkes arkasen seg iḍaṛṛen-ik axaṭer amkan-agi anda tbeddeḍ d amkan iqedsen.  
					</seg>
					<seg id="b.ACT.7.34" type="verse">
						Walaɣ lbaṭel ideṛṛun d wegdud-iw di tmurt n Maṣer ; sliɣ-ed i unazeɛ-nsen ; ṣubbeɣ-d iwakken a ten-sellkeɣ. Ṛuḥ tura a k-ceggɛeɣ ɣer tmurt n Maṣeṛ.  
					</seg>
					<seg id="b.ACT.7.35" type="verse">
						Musa-nni i nekṛen m'akken i s-nnan : Anwa i k-yerran d amdebbar neɣ d lḥakem ? D nețța i d-iceggeɛ Sidi Ṛebbi d aqeṛṛuy, d amcafeɛ n wegdud ; s lemɛawna n lmelk i s-d-idehṛen deg udarnu ireqqen.  
					</seg>
					<seg id="b.ACT.7.36" type="verse">
						D nețța i ten-id-issufɣen si tmurt n Maṣer. Yexdem aṭas n lbeṛhanat d leɛǧayeb di tmurt-nni, di lebḥeṛ azeggaɣ, deg unezṛuf n Sinay, anda akken qqimen ṛebɛin iseggasen.  
					</seg>
					<seg id="b.ACT.7.37" type="verse">
						D nețța daɣen i gennan i wat Isṛail : Sidi Ṛebbi a wen-d-yefk si ger watmaten-nwen yiwen n nnbi am nekk.  
					</seg>
					<seg id="b.ACT.7.38" type="verse">
						Asm'akken i gennejmaɛ wegdud deg unezṛuf, d nețța iwumi d yemmeslay lmelk-nni deg wedrar n Sinay, d nețța iwumi d-yefka Sidi Ṛebbi awal n tudert iwakken a ɣ-t-id issiweḍ.  
					</seg>
					<seg id="b.ACT.7.39" type="verse">
						Lameɛna lejdud-nneɣ ugin a s-aɣen awal ; ur t-qbilen ara axaṭer deg ulawen-nsen bɣan ad uɣalen ɣer tmurt n Maṣer.  
					</seg>
					<seg id="b.ACT.7.40" type="verse">
						Nnan i Haṛun gma-s n Sidna Musa : Xdem-aɣ-d iṛebbiten am wid n imaṣriyen, ara nezzwer zdat-nneɣ, axaṭer Musa-agi i ɣ-d-yessufɣen si tmurt n Maṣeṛ, ur neẓri ara d acu i gedṛan yid-es.  
					</seg>
					<seg id="b.ACT.7.41" type="verse">
						Dɣa deg ussan-nni, jemɛen-d ddheb, ssefsin-t xedmen yis yiwen ugenduz. Imiren zlan-as asfel, xedmen-as tameɣṛa, feṛḥen s wayen xedmen yifassen-nsen.  
					</seg>
					<seg id="b.ACT.7.42" type="verse">
						Sidi Ṛebbi yeṭṭaxeṛ fell-asen, yeǧǧa-ten ad ɛebden itran n yigenni , d ayen i guran di tektabt n lenbiya : Ay agdud n wat Isṛail, eɛni i nekk iwumi d-tefkam lewɛadi d iseflawen, di ṛebɛin iseggasen-nni i tesɛeddam deg unezṛuf ?  
					</seg>
					<seg id="b.ACT.7.43" type="verse">
						Xaṭi meɛna tbubbem aqiḍun n Mulux akk-d itri n Rufan i tḥesbem d iṛebbiten-nwen ;+ lmeṣnuɛat nni i txedmem iwakken a ten-tɛebdem ! Daymi ara kkun-nfuɣ ɣer lebɛid, akkin i temdint n Babilun !  
					</seg>
					<seg id="b.ACT.7.44" type="verse">
						Deg unezṛuf, lejdud-nneɣ sɛan aqiḍun i deg yella leɛqed n Sidi Ṛebbi ; aqiḍun-nni ițwaxedmen akken i s-t-id-yemla Sidi Ṛebbi i Sidna Musa mi s-d-yenna : Xdem-it am akken i t-twalaḍ di lemtel i k-d-ssekneɣ.  
					</seg>
					<seg id="b.ACT.7.45" type="verse">
						Mi d-yewweḍ uqiḍun-nni ɣer ifassen n lejdud-nneɣ , wwin-t-id yid-sen mi i ten-issekcem Yacuɛa ɣer tmurt-nni i sen-yewɛed Sidi Ṛebbi , mi ssufɣen imezdaɣ-is s tezmert n Sidi Ṛebbi. Aqiḍun-nni yeqqim dinna armi d zzman n Sidna Dawed. 
					</seg>
					<seg id="b.ACT.7.46" type="verse">
						Sidna Dawed eɛzizen ɣer Sidi Ṛebbi, yedɛa ɣuṛ-es yenna : A Sidi Ṛebbi ! A Yillu n jeddi-tneɣ Yeɛqub ! Eǧǧ-iyi ad a k-bnuɣ lǧameɛ iqedsen ara yilin ț-țanezduɣt-ik !  
					</seg>
					<seg id="b.ACT.7.47" type="verse">
						Lameɛna d Sidna Sliman i s yebnan lǧameɛ-nni ! 
					</seg>
					<seg id="b.ACT.7.48" type="verse">
						Ɣas akken Sidi Ṛebbi ɛlayen ur izeddeɣ ara deg ixxamen ițwabnan s ufus n wemdan, akken i d-yenna nnbi Iceɛya :  
					</seg>
					<seg id="b.ACT.7.49" type="verse">
						Igenni d amkan n lḥekma-w, ma d lqaɛa ț-țaḥsiṛt i ɣef srusuɣ idaṛṛen-iw. Sidi Ṛebbi yenna-d : Acu n wexxam i tzemrem a yi-tebnum, neɣ anda-t wemkan i deg zemreɣ ad steɛfuɣ ?  
					</seg>
					<seg id="b.ACT.7.50" type="verse">
						Eɛni mačči d afus-iw i d-ixelqen kullec ?  
					</seg>
					<seg id="b.ACT.7.51" type="verse">
						A wid isbeddayen iɛenqiqen nsen ! Tesɣaṛayem ulawen-nwen, tqeflem imeẓẓuɣen-nwen, tețțeddum di nneqma i Ṛṛuḥ iqedsen am kunwi am lejdud-nwen ! 
					</seg>
					<seg id="b.ACT.7.52" type="verse">
						Anwa nnbi ur qhiṛen ara lejdud-nwen ? Nɣan wid akk ițbecciṛen si zik ɣef Uḥeqqi ara d-yasen ; tura d kunwi i t-ixedɛen yerna tenɣam-t. 
					</seg>
					<seg id="b.ACT.7.53" type="verse">
						Tewweḍ-ikkun-id ccariɛa n Sidi Ṛebbi s ufus n lmalayekkat, lameɛna kunwi tugim a s-taɣem awal !  
					</seg>
					<seg id="b.ACT.7.54" type="verse">
						Mi slan i yemslayen-agi, lmuqedmin iffeɣ-iten leɛqel, qeṛcen tuɣmas-nsen fell-as. 
					</seg>
					<seg id="b.ACT.7.55" type="verse">
						Lameɛna Stifan yeččuṛen d Ṛṛuḥ iqedsen, yerfed allen-is ɣer igenni, iwala tamanegt n Sidi Ṛebbi akk-d Sidna Ɛisa ibedden ɣer uyeffus-is. 
					</seg>
					<seg id="b.ACT.7.56" type="verse">
						Imiren iɛeggeḍ, yenna : Atan țwaliɣ igenwan ldin, țwaliɣ Mmi-s n bunadem  ibedd ɣer tama tayeffust n Ṛebbi !  
					</seg>
					<seg id="b.ACT.7.57" type="verse">
						Qeflen imeẓẓuɣen-nsen, bdan țɛeggiḍen, ẓedmen fell-as akken ma llan. 
					</seg>
					<seg id="b.ACT.7.58" type="verse">
						Zzuɣṛen-t beṛṛa n temdint, ṛejmen-t s iblaḍen iwakken a t-nɣen. Inigan ǧǧan leḥwayeǧ-nsen ɣer yiwen ilemẓi isem-is Caɛul, iwakken a ten-iɛas. 
					</seg>
					<seg id="b.ACT.7.59" type="verse">
						M'akken i t-ṛeǧmen, Stifan ideɛɛu ɣer Sidi Ṛebbi yeqqaṛ : A Sidna Ɛisa, atan ṛṛuḥ-iw ger ifassen-ik !  
					</seg>
					<seg id="b.ACT.7.60" type="verse">
						Imiren yeɣli ɣef tgecrar, iɛeggeḍ s lǧehd-is : A baba Ṛebbi ur ten-țḥasab ara ɣef ddnub-agi ! Akken kan i d-yenna imeslayen agi, iffeɣ-it ṛṛuḥ.  
					</seg>
				</div>
				<div id="b.ACT.8" type="chapter">
					<seg id="b.ACT.8.1" type="verse">
						Caɛul, d yiwen seg wid iqeblen lmut n Stifan. Ass-nni kkren-d wid ibdan țqehhiṛen tajmaɛt n wid yețțamnen s Lmasiḥ yellan di temdint n Lquds. Wid akk yumnen s Lmasiḥ rewlen ɣer tudrin n tmurt n Yahuda armi ț-țamurt n Samarya ; anagar ṛṛusul i d-yeqqimen di temdint n Lquds. 
					</seg>
					<seg id="b.ACT.8.2" type="verse">
						Kra yergazen iḍuɛen Sidi Ṛebbi, wwin-d Stifan meḍlen-t, ḥeznen aṭas, țrun fell-as. 
					</seg>
					<seg id="b.ACT.8.3" type="verse">
						Ma d Caɛul ixeddem akk lmejhud-is iwakken ad ihudd tajmaɛt n wid yumnen s Sidna Ɛisa ; issufuɣ ed seg ixxamen-nsen, irgazen ț-țilawin yumnen s Lmasiḥ, issekcam iten ɣer lḥebs.  
					</seg>
					<seg id="b.ACT.8.4" type="verse">
						Ihi wid akk i grewlen, mfaṛaqen, țṛuḥun seg wemkan ɣer wayeḍ, țbecciṛen lexbaṛ n lxiṛ n wawal n Sidi Ṛebbi. 
					</seg>
					<seg id="b.ACT.8.5" type="verse">
						Filbas iṣubb ɣer temdint n Samarya, ibecceṛ dinna lexbaṛ n lxiṛ yeɛnan Lmasiḥ.  
					</seg>
					<seg id="b.ACT.8.6" type="verse">
						Lɣaci meṛṛa rran ddehn-nsen ɣer Filbas, mi slan i wayen i d-yeqqaṛ yerna walan lbeṛhanat i gxeddem ; 
					</seg>
					<seg id="b.ACT.8.7" type="verse">
						axaṭer leǧnun țeffɣen s leɛyaḍ seg waṭas n yemdanen ițțumelken, aṭas daɣen n iquḍaṛen akk-d wid ikerfen i geḥlan.  
					</seg>
					<seg id="b.ACT.8.8" type="verse">
						Dɣa imezdaɣ n temdint-nni meṛṛa feṛḥen mačči d kra. 
					</seg>
					<seg id="b.ACT.8.9" type="verse">
						Yuɣ lḥal di temdint-nni yella yiwen wergaz isem-is Semɛun, issewham imezdaɣ n tmurt n Samarya s ssḥur i gxeddem ; iḥețțeb iman-is d win yesɛan tazmert.  
					</seg>
					<seg id="b.ACT.8.10" type="verse">
						Imdanen akk am umeẓyan am umeqqran, țțaran ddehn-nsen ɣuṛ-es qqaṛen : « Argaz-agi ț-țazmert n Ṛebbi s yiman-is ; ț-țazmert-nni iwumi neqqaṛ tazmert yessewhamen ! »  
					</seg>
					<seg id="b.ACT.8.11" type="verse">
						Țțamnen yis axaṭer si zik i ten-issewham s ssḥur i gxeddem ; 
					</seg>
					<seg id="b.ACT.8.12" type="verse">
						lameɛna, asmi umnen s wayen i sen-ibecceṛ Filbas ɣef wayen yeɛnan tagelda n Sidi Ṛebbi d yisem n Sidna Ɛisa Lmasiḥ, usan-d akk ad țwaɣeḍsen deg waman am yergazen am tlawin.  
					</seg>
					<seg id="b.ACT.8.13" type="verse">
						Semɛun s yiman-is yumen ; ula d nețța yețwaɣḍes deg waman, seg wass-nni ur yettixiṛ ara ɣef Filbas ; ițțawham deg-s mi gețwali leɛǧayeb d lbeṛhanat timeqqranin i gxeddem.  
					</seg>
					<seg id="b.ACT.8.14" type="verse">
						Mi slan belli lɣaci n tmurt n Samarya qeblen awal n Sidi Ṛebbi, ṛṛusul yeqqimen di temdint n Lquds ceggɛen-asen Buṭrus d Yuḥenna.  
					</seg>
					<seg id="b.ACT.8.15" type="verse">
						Mi wwḍen ɣuṛ-sen, dɛan fell asen ɣer Sidi Ṛebbi iwakken a sen-d-yefk Ṛṛuḥ iqedsen ; 
					</seg>
					<seg id="b.ACT.8.16" type="verse">
						axaṭer mazal ur d-iris ula ɣef yiwen deg-sen, țwaɣeḍsen kan deg aman s yisem n Sidna Ɛisa.  
					</seg>
					<seg id="b.ACT.8.17" type="verse">
						Buṭrus akk-d Yuḥenna ssersen ifassen-nsen fell-asen, dɣa yețțunefk asen-d Ṛṛuḥ iqedsen. 
					</seg>
					<seg id="b.ACT.8.18" type="verse">
						Mi gwala Semɛun yețțunefk-ed Ṛṛuḥ iqedsen i lɣaci imi ssersen ṛṛusul ifassen-nsen fell-asen, yewwi-yasen-d idrimen yenna-yasen :  
					</seg>
					<seg id="b.ACT.8.19" type="verse">
						Ffket-iyi ula d nekk tazmert agi iwakken kra n win i ɣef ara sserseɣ ifassen-iw, a t-ikcem Ṛṛuḥ iqedsen.  
					</seg>
					<seg id="b.ACT.8.20" type="verse">
						Lameɛna Buṭrus yenna-yas : Ad negren yedrimen-ik ad glun yis-ek imi tɣileḍ Ṛṛuḥ iqedsen n Sidi Ṛebbi yețnuzu s idrimen !  
					</seg>
					<seg id="b.ACT.8.21" type="verse">
						Ul-ik ur yeṣfi ara ɣer Sidi Ṛebbi ! Ur k-id-iṣaḥ umur, ur tesɛiḍ lweṛt di ccɣel-agi. 
					</seg>
					<seg id="b.ACT.8.22" type="verse">
						Endem di yir ṛṛay-ik, tedɛuḍ ɣer Sidi Ṛebbi iwakken ma yella wamek, a k-yeɛfu ɣef yir axemmem-agi i d-yeffɣen seg ul-ik ! 
					</seg>
					<seg id="b.ACT.8.23" type="verse">
						Atan walaɣ teččuṛeḍ d ddɣel, imlek-ik lbaṭel !  
					</seg>
					<seg id="b.ACT.8.24" type="verse">
						Semɛun yerra-yasen : Dɛut kunwi s yiman-nwen fell-i ɣer Sidi Ṛebbi iwakken ur d-ideṛṛu ara yid-i wayen akka i d-tennam.  
					</seg>
					<seg id="b.ACT.8.25" type="verse">
						Buṭrus d Yuḥenna kemmlen cehden ɣef Sidna Ɛisa, beccṛen awal n Sidi Ṛebbi, mbeɛd uɣalen ɣer temdint n Lquds. Deg webrid-nsen, țbecciṛen lexbaṛ n lxiṛ  deg waṭas n tudrin n tmurt n Samarya.  
					</seg>
					<seg id="b.ACT.8.26" type="verse">
						Yiwen lmelk n Sidi Ṛebbi inṭeq-ed ɣer Filbas yenna-yas : Kker, ṛuḥ ɣer lǧiha n usammer, ɛeddi seg webrid-nni yexlan i gețṣubbun si temdint n Lquds ɣer tmurt n Ɣaza.  
					</seg>
					<seg id="b.ACT.8.27" type="verse">
						Ikker, iṛuḥ. Immuger-ed deg webrid yiwen n wergaz, d aneɣlaf n Kendyas tagellit n tmurt n Ityubya ; d nețța i d lewkil ɣef lmelk-is meṛṛa , lameɛna d argaz ur nesɛi ddunit ; yusa-d ɣer temdint n Lquds iwakken ad iɛbed Sidi Ṛebbi. 
					</seg>
					<seg id="b.ACT.8.28" type="verse">
						Mi gțeddu ɣef tkeṛṛust-is iwakken ad yuɣal ɣer wexxam-is, yufa-t-id lḥal yeqqaṛ di tektabt n nnbi Iceɛya. 
					</seg>
					<seg id="b.ACT.8.29" type="verse">
						Ṛṛuḥ iqedsen yenna i Filbas : Ṛuḥ qeṛṛeb ɣer tkeṛṛust-ihina.  
					</seg>
					<seg id="b.ACT.8.30" type="verse">
						Filbas yuzzel ɣuṛ-es, yesla i uneɣlaf-nni n tmurt n Ityubya yeqqaṛ di tektabt n nnbi Iceɛya. Yenna-yas : Tfehmeḍ ayen akka i teqqaṛeḍ ?  
					</seg>
					<seg id="b.ACT.8.31" type="verse">
						Yerra-yas : Amek ara fehmeɣ ma ulac win ara yi-d-isfehmen ? Dɣa yesserkeb-ed Filbas ɣer tama-s.  
					</seg>
					<seg id="b.ACT.8.32" type="verse">
						Atah wayen akken yella yeqqaṛ di tektabt-nni : Am izimer m'ara t-awin a t-zlun, am tixsi iggugmen zdat win i ț-ițellsen, ur d-yeldi imi-is.  
					</seg>
					<seg id="b.ACT.8.33" type="verse">
						Yețwaḥqeṛ, ițwačč lḥeqq-is ! Anwa ara d-yeḥkun ɣef wayen yedṛan di lǧil-ines ? Anwa ara d-yeḥkun ɣef tudert-is yețwakksen si ddunit ?  
					</seg>
					<seg id="b.ACT.8.34" type="verse">
						Aneɣlaf-nni yenna-yas i Filbas : Di leɛnaya-k ssefhem-iyi-d ɣef wanwa i d-ițmeslay nnbi-yagi, ɣef yiman-is neɣ ɣef wayeḍ ?  
					</seg>
					<seg id="b.ACT.8.35" type="verse">
						Dɣa Filbas s wawal-agi i gebda a s-ițbecciṛ lexbaṛ n lxiṛ yeɛnan Sidna Ɛisa. 
					</seg>
					<seg id="b.ACT.8.36" type="verse">
						Mi teddun deg webrid-nsen, wwḍen ɣer yiwen wemkan i deg llan waman. Aneɣlaf-nni yenna-yas : Atnan waman ! D acu ara yi-d iḥebsen iwakken ad țwaɣedṣeɣ ?  
					</seg>
					<seg id="b.ACT.8.37" type="verse">
						Filbas yenna-yas : Ma tumneḍ seg ul-ik, tzemreḍ aț-tețwaɣeḍseḍ. Aneɣlaf-nni yerra-yas : Umneɣ belli Sidna Ɛisa Lmasiḥ d Mmi-s n Ṛebbi.  
					</seg>
					<seg id="b.ACT.8.38" type="verse">
						Imiren yumeṛ ad ḥebsen takeṛṛust-is. Filbas d uneɣlaf-nni rsen-d, kecmen i sin ɣer waman, dɣa Filbas isseɣḍes-it. 
					</seg>
					<seg id="b.ACT.8.39" type="verse">
						Mi d-ffɣen seg waman, Ṛṛuḥ n Sidi Ṛebbi yerfed Filbas, yexfa ger wallen uneɣlaf-nni. Aneɣlaf-nni ikemmel abrid-is s lfeṛḥ ;  
					</seg>
					<seg id="b.ACT.8.40" type="verse">
						ma d Filbas yufa-d iman-is di temdint n Acdud ; syenna ikemmel abrid-is, ițeddu ițbecciṛ awal n tudert di tudrin meṛṛa i ɣef iɛedda, armi i gewweḍ ɣer temdint n Qiṣarya.  
					</seg>
				</div>
				<div id="b.ACT.9" type="chapter">
					<seg id="b.ACT.9.1" type="verse">
						Caɛul mazal ițqehhiṛ inelmaden n Sidna Ɛisa, ițgalla deg-sen a ten-ineɣ. Iṛuḥ ɣer lmuqeddem ameqqran, 
					</seg>
					<seg id="b.ACT.9.2" type="verse">
						issuter-as a s-d-ixdem lkaɣeḍ ara yawi ɣer leǧwameɛ meṛṛa n temdint n Dimecq, iwakken ma yufa deg-sen wid ittabaɛen abrid n Ɛisa Lmasiḥ, ama d argaz ama ț-țameṭṭut, a ten-id-yawi țwarzen ɣer temdint n Lquds. 
					</seg>
					<seg id="b.ACT.9.3" type="verse">
						Yella iteddu deg webrid, qṛib ad yaweḍ ɣer temdint n Dimecq. Taswiɛt kan, tekka-d yiwet n tafat seg igenni tfeǧǧeǧ-ed fell-as, tezzi yas-d. 
					</seg>
					<seg id="b.ACT.9.4" type="verse">
						Yeɣli ɣer lqaɛa, yesla i yiwen n ṣṣut i s-d-yeqqaṛen : Caɛul ! A Caɛul ! Acuɣeṛ i yi tețqehhiṛeḍ ?  
					</seg>
					<seg id="b.ACT.9.5" type="verse">
						Yenna-yas : Anwa-k a Sidi ? Sṣut-nni yerra-yas-d : D nekk i d Ɛisa, win akken i tețqehhiṛeḍ ! 
					</seg>
					<seg id="b.ACT.9.6" type="verse">
						Kker fell-ak ! Ṛuḥ ɣer temdint n Dimecq, dinna ara k-d-inin acu ara txedmeḍ.  
					</seg>
					<seg id="b.ACT.9.7" type="verse">
						Irgazen i geddan yid-es bedden, dehcen, ggugmen ; slan i taɣect-nni lameɛna ur walan ula d yiwen. 
					</seg>
					<seg id="b.ACT.9.8" type="verse">
						Caɛul ikker-ed si lqaɛa, ɣas akken ldint wallen-is, ur yețwali ara. Sṭfen-as afus, wwin-t ɣer temdint n Dimecq. 
					</seg>
					<seg id="b.ACT.9.9" type="verse">
						Yeqqim tlata wussan ur iwala, ur ičči, ur yeswi. Caɛul yumen s Ɛisa Lmasiḥ 
					</seg>
					<seg id="b.ACT.9.10" type="verse">
						Di temdint n Dimecq, yella yiwen unelmad isem-is Ananyas ; Sidi Ṛebbi yessawel-as-d deg uweḥḥi, Ananyas yerra-yas : Aql-iyi a Sidi.  
					</seg>
					<seg id="b.ACT.9.11" type="verse">
						Sidi Ṛebbi yenna-yas : Kker tṛuḥeḍ ɣer webrid ițusemman « Abrid ayeffus », ɣer wexxam n Yuda ; dinna steqsi ɣef yiwen wergaz isem-is Caɛul n temdint n Sars. Atan ideɛɛu ɣer Sidi Ṛebbi, 
					</seg>
					<seg id="b.ACT.9.12" type="verse">
						yețwali deg uweḥḥi ikcem ɣuṛ-es yiwen wergaz isem-is Ananyas, yessers ifassen-is fell-as iwakken a t-id-yuɣal yeẓri.  
					</seg>
					<seg id="b.ACT.9.13" type="verse">
						Ananyas yerra-yas : A Sidi, acḥal n yemdanen i d yeḥkan fell-as ițqehhiṛ inelmaden-ik imqedsen  di temdint n Lquds !  
					</seg>
					<seg id="b.ACT.9.14" type="verse">
						Yusa-d ɣer dagi daɣen s țțesriḥ n lmuqedmin imeqqranen iwakken ad yerr ɣer lḥebs wid akk ineddhen s yisem-ik.  
					</seg>
					<seg id="b.ACT.9.15" type="verse">
						Lameɛna Sidna Ɛisa yenna-yas : Ṛuḥ, axaṭer argaz-agi d nekk i t-yextaṛen iwakken ad ibecceṛ isem-iw i wat Isṛail, i leǧnas nniḍen akk-d igelliden-nsen. 
					</seg>
					<seg id="b.ACT.9.16" type="verse">
						Yerna a s ssekneɣ acḥal ara yeɛteb ɣef ddemma n yisem-iw.  
					</seg>
					<seg id="b.ACT.9.17" type="verse">
						Ananyas iṛuḥ ; mi gewweḍ ɣer wexxam-nni, yessers ifassen-is ɣef Caɛul yenna-yas : A Caɛul a gma, d Sidna Ɛisa-nni i k-d-iḍehṛen deg-webrid ansi i d-tusiḍ, i yi-d-iceggɛen iwakken a k-id-yuɣal yeẓri yerna aț-țeččaṛeḍ d Ṛṛuḥ iqedsen.  
					</seg>
					<seg id="b.ACT.9.18" type="verse">
						Imiren kan ɣlin-d seg wallen-is am akken d iqecṛan, dɣa yuɣal-it-id yeẓri ; yekker, yețwaɣḍes. 
					</seg>
					<seg id="b.ACT.9.19" type="verse">
						Mi gečča, yuɣal-it-id lǧehd ; isɛedda kra wussan ɣer inelmaden i gellan di temdint n Dimecq.  
					</seg>
					<seg id="b.ACT.9.20" type="verse">
						Ur iɛeṭṭel ara, yebda yețbecciṛ di leǧwameɛ n wat Isṛail belli Sidna Ɛisa d Mmi-s n Ṛebbi. 
					</seg>
					<seg id="b.ACT.9.21" type="verse">
						Wid akk i s isellen, wehmen qqaṛen : Eɛni mačči d win akken i gețqehhiṛen di temdint n Lquds wid ineddhen s yisem-agi n Ɛisa ? Eɛni ur d-yusi ara ɣer dagi iwakken a ten-yawi țwarzen ɣer lmuqedmin imeqqranen ?  
					</seg>
					<seg id="b.ACT.9.22" type="verse">
						Lameɛna Caɛul simmal yețnerni di liman ; isseɛweq at Isṛail izedɣen di temdint n Dimecq mi sen-d-ițbeggin belli d Ɛisa i d Lmasiḥ. 
					</seg>
					<seg id="b.ACT.9.23" type="verse">
						Mi Ɛeddan kra wussan, at Isṛail mcawaṛen akken a t-nɣen ; 
					</seg>
					<seg id="b.ACT.9.24" type="verse">
						lameɛna Caɛul yesla s txazabit i bɣan a s xedmen, am yiḍ am ass țɛassan ula ț-țiwura n temdint iwakken a t-nɣen. 
					</seg>
					<seg id="b.ACT.9.25" type="verse">
						Yiwen yiḍ, inelmaden gren-t zdaxel n uqecwal, ṣubben-t-id si ṣṣuṛ i d-izzin i temdint.  
					</seg>
					<seg id="b.ACT.9.26" type="verse">
						Mi i d-yusa ɣer temdint n Lquds, Caɛul inuda ɣef yinelmaden, lameɛna kukran-t akk axaṭer ur uminen ara belli yuɣal d anelmad n Sidna Ɛisa.  
					</seg>
					<seg id="b.ACT.9.27" type="verse">
						Dɣa Barnabas yewwi-t ɣer ṛṛusul, yeḥka-yasen amek i s-d-iban Sidna Ɛisa deg webrid, amek i s-d-ihḍeṛ d wamek i gbecceṛ s yisem n Sidna Ɛisa ɛinani mbla akukru di temdint n Dimecq.  
					</seg>
					<seg id="b.ACT.9.28" type="verse">
						Seg imiren yețṛuḥu yețțuɣal yid-sen di temdint n Lquds, yețbecciṛ ɛinani s yisem n Sidna Ɛisa. 
					</seg>
					<seg id="b.ACT.9.29" type="verse">
						Iheddeṛ daɣen nețța d wat Isṛail i d-yusan si tmura i gețmeslayen tayunanit, yețțemjadal yid-sen, meɛna ula d nutni țqelliben a t-nɣen. 
					</seg>
					<seg id="b.ACT.9.30" type="verse">
						Mi slan watmaten s wannect-agi, srewlen-t ɣer temdint n Qiṣarya iwakken ad iṛuḥ syenna ɣer temdint n Sars.  
					</seg>
					<seg id="b.ACT.9.31" type="verse">
						Tajmaɛt n watmaten yellan di tmura n Yahuda d Jlili akk-d Samarya tethenna, tețțimɣuṛ di liman, tețțeddu s tugdi n Sidi Ṛebbi, tețnerni s lemɛawna n Ṛṛuḥ iqedsen. 
					</seg>
					<seg id="b.ACT.9.32" type="verse">
						Buṭrus i d-inudan tijmaɛin meṛṛa, iṛuḥ daɣen ɣer watmaten izedɣen di temdint n Lud. 
					</seg>
					<seg id="b.ACT.9.33" type="verse">
						Yufa dinna yiwen wergaz isem-is Inyas ; argaz-agi tmanya iseggasen nețța deg usu axaṭer ikref.  
					</seg>
					<seg id="b.ACT.9.34" type="verse">
						Yenṭeq ɣuṛ-es Buṭrus yenna-yas : Ay Inyas ! Ɛisa Lmasiḥ yesseḥla- k ! Kker fell-ak tekkseḍ usu-inek ! Imiren kan yekker. 
					</seg>
					<seg id="b.ACT.9.35" type="verse">
						Mi t-walan yeḥla, imezdaɣ akk n temdint n Lud d wid n uzaɣaṛ n tmurt n Sarun beddlen tikli, qeblen abrid n Sidna Ɛisa.  
					</seg>
					<seg id="b.ACT.9.36" type="verse">
						Di temdint n Jafa, tella yiwet n tmeṭṭut isem-is Tabita ; tețseddiq, tețɛawan igellilen.  
					</seg>
					<seg id="b.ACT.9.37" type="verse">
						Di lweqt-nni, yeɣli-d fell-as lehlak dɣa temmut. Ssarden-ț, ssersen-ț di tɣuṛfeț.  
					</seg>
					<seg id="b.ACT.9.38" type="verse">
						Mi slan inelmaden belli Buṭrus di temdint n Jafa i gella, yerna ț-țamdint ur nebɛid ara ɣef temdint n Lud, ceggɛen ɣuṛ-es sin yergazen iwakken a t-ḥellelen a d-yas ɣuṛ-sen s lemɣawla.  
					</seg>
					<seg id="b.ACT.9.39" type="verse">
						Buṭrus ikker yedda yid-sen imiren kan. Mi gewweḍ, ssulin-t ɣer tɣuṛfeț-nni. Tuǧǧal akk țrunt, zzint-as-d i Buṭrus, sseknent-as-d tiqendyaṛ d ibeṛnyas i tzeṭṭ Durka uqbel aț-țemmet.  
					</seg>
					<seg id="b.ACT.9.40" type="verse">
						Buṭrus issufeɣ ɣer beṛṛa wid akk yellan dinna, yeqqim ɣef tgecrar, yedɛa ɣer Sidi Ṛebbi ; izzi ɣer lmegget-nni yenna-yas : Tabita, ekker ! Dɣa teldi-d allen-is, twala-d Buṭrus, imiren teqqim-ed.  
					</seg>
					<seg id="b.ACT.9.41" type="verse">
						Buṭrus yefka-yas afus-is iskker-iț-id, dɣa issawel i inelmaden nni akk-d tuǧǧal, ufan-ț-id tedder.  
					</seg>
					<seg id="b.ACT.9.42" type="verse">
						Imezdaɣ meṛṛa n temdint n Jafa slan s wayen yedṛan, daymi aṭas i gumnen s Sidna Ɛisa. 
					</seg>
					<seg id="b.ACT.9.43" type="verse">
						Buṭrus yeqqim kra n wussan di temdint n Jafa, ɣer yiwen wergaz isem-is Semɛun, d axeddam deg uɣerruz ( aglim ).  
					</seg>
				</div>
				<div id="b.ACT.10" type="chapter">
					<seg id="b.ACT.10.1" type="verse">
						Di temdint n Qiṣarya, yella yiwen wergaz iwumi qqaṛen Kurnilyus, d lqebṭan n yiwet n terbaɛt isem-is « tarbaɛt n Selyan ». 
					</seg>
					<seg id="b.ACT.10.2" type="verse">
						Am nețța am wexxam-is ḍuɛen Sidi Ṛebbi ; ițseddiq i igellilen, yerna am iḍ am ass yezga ideɛɛu ɣer Sidi Ṛebbi.  
					</seg>
					<seg id="b.ACT.10.3" type="verse">
						Yiwen wass, leǧwahi n tlata n tmeddit, iweḥḥa-yas-ed Sidi Ṛebbi, iwala yiwen lmelk ikcem-ed ɣuṛ-es yenna-yas-d : A Kurnilyus !  
					</seg>
					<seg id="b.ACT.10.4" type="verse">
						Kurnilyus yerfed allen-is ɣuṛ-es, tekcem-it tugdi, ițergigi, yerra-yas : D acu, a Sidi ? Lmelk yenna-yas-d : Sidi Ṛebbi yeqbel taẓallit-ik akk-d lewɛadi i tețțakeḍ i imeɣban ; 
					</seg>
					<seg id="b.ACT.10.5" type="verse">
						Tura ceggeɛ irgazen ɣer temdint n Jafa, ɣer Semɛun, win iwumi qqaṛen Butṛus, iwakken a d-yas. 
					</seg>
					<seg id="b.ACT.10.6" type="verse">
						A t-tafeḍ ɣer yiwen wergaz i gxeddmen deg uɣerruz, ula d nețța isem-is Semɛun ; axxam-is yezga-d ɣef rrif n lebḥeṛ. 
					</seg>
					<seg id="b.ACT.10.7" type="verse">
						Mi gṛuḥ lmelk-nni i s-d-ihedṛen, Kurnilyus yessawel i sin seg iqeddacen-is akk-d yiwen uɛeskṛi n terbɛat-is i gellan d argaz iḍuɛen Sidi Ṛebbi. 
					</seg>
					<seg id="b.ACT.10.8" type="verse">
						iḥka-yasen-d ayen akk yedṛan; dɣa iceggeɛ-iten ɣer temdint n Jafa.  
					</seg>
					<seg id="b.ACT.10.9" type="verse">
						Azekka-nni, mi qṛib ad awḍen wid i gceggeɛ Kurnilyus ɣer temdint n Jafa, Buṭrus yuɣ-it lḥal yuli ɣef ssḍeḥ iwakken ad idɛu ɣer Sidi Ṛebbi, aț-țili d leǧwahi n tnac n wass, 
					</seg>
					<seg id="b.ACT.10.10" type="verse">
						yeṭṭef-it laẓ yebɣa ad yečč. Llan țheggin-as-ed lqut, taswiɛt kan iweḥḥa-yas-ed Sidi Ṛebbi ; 
					</seg>
					<seg id="b.ACT.10.11" type="verse">
						iwala igenni yeldi, yiwet lḥaǧa icuban ɣer tẓeṛbit tameqqrant icudden si ṛebɛa tɣemmaṛ, tețṣubbu-d ɣer lqaɛa. 
					</seg>
					<seg id="b.ACT.10.12" type="verse">
						Llan deg-s lewḥuc at ṛebɛa idaṛṛen n mkul ṣṣifa, wid iteddun ɣef wuɛebbuḍ, akk-d yefṛax n igenni s mkul ṣṣifa. 
					</seg>
					<seg id="b.ACT.10.13" type="verse">
						Yesla i yiwen n ṣṣut yenna yas-d : A Buṭrus, ekker ! Ezlu teččeḍ !  
					</seg>
					<seg id="b.ACT.10.14" type="verse">
						Lameɛna Butṛus yenna-yas : Ala a Sidi, di leɛmeṛ-iw ur ččiɣ ayen iḥeṛmen neɣ ayen ur neṣfi.  
					</seg>
					<seg id="b.ACT.10.15" type="verse">
						Sṣut-nni inṭeq-ed tikkelt tis snat yenna-yas-d : Ayen iḥseb Sidi Ṛebbi d leḥlal, ur k-id-iṣaḥ ara a t-tḥesbeḍ d leḥṛam !  
					</seg>
					<seg id="b.ACT.10.16" type="verse">
						Ayagi, iweḥḥa-yas-t-id Sidi Ṛebbi tlata n tikkal ; imiren kan, lḥaǧa-nni tețwarfed ɣer igenni.  
					</seg>
					<seg id="b.ACT.10.17" type="verse">
						Akken mazal Buṭrus yețxemmim ɣef lmeɛna n uweḥḥi-nni, wwḍen-d yergazen-nni i d-iceggeɛ Kurnilyus steqsayen ɣef wexxam n Semɛun. 
					</seg>
					<seg id="b.ACT.10.18" type="verse">
						Mi d-wwḍen ɣer tewwurt, ssawlen, steqsan ma deg wexxam-nni i gețțili Semɛun iwumi qqaṛen Butṛus.  
					</seg>
					<seg id="b.ACT.10.19" type="verse">
						Mazal Buṭrus ițxemmim ɣef wuweḥḥi-nni, mi s-d-yenna Ṛṛuḥ iqedsen : Atnaya tlata yergazen țnadin fell-ak. 
					</seg>
					<seg id="b.ACT.10.20" type="verse">
						Ur țkukru ara, kker, ddu yid-sen axaṭer d nekk i ten-id iceggɛen.  
					</seg>
					<seg id="b.ACT.10.21" type="verse">
						Butṛus iṣubb-ed ɣuṛ-sen, yenna yasen : Aql-i ! D nekk i d Buṭrus ! D acu akka i kkun-id-yewwin ɣuṛ-i ?  
					</seg>
					<seg id="b.ACT.10.22" type="verse">
						Nutni rran-as : D lqebṭan-nneɣ Kurnilyus, i ɣ-d iceggɛen ɣuṛ-ek ! D argaz țcekkiṛen akk wat Isṛail yerna ḥemmlen-t axaṭer d amdan aḥeqqi iḍuɛen Sidi Ṛebbi. Ibedd-ed ɣuṛ-es lmelk n Sidi Ṛebbi yenna-yas-d a d-iceggeɛ ɣuṛ-ek, a d-taseḍ ɣer wexxam-is iwakken ad isel i wayen i tesɛiḍ a s-t-id-tiniḍ.  
					</seg>
					<seg id="b.ACT.10.23" type="verse">
						Buṭrus issekcem-iten ad nsen ɣuṛ-es. Azekka-nni ikker yedda yid-sen nețța d kra n watmaten n Jafa.  
					</seg>
					<seg id="b.ACT.10.24" type="verse">
						Sellazekka-nni, wwḍen ɣer temdint n Qiṣarya. Kurnilyus yețṛaǧu ten deg wexxam-is nețța d leḥbab-is akk-d imawlan-is i d-yeɛṛeḍ.  
					</seg>
					<seg id="b.ACT.10.25" type="verse">
						Akken iteddu Butṛus ad yekcem, immuger-it-id Kurnilyus ɣer tewwurt n wefrag, yeɣli ɣer idaṛṛen-is, yekna zdat-es iwakken ad isṭerḥeb yis s leqdeṛ ameqqran. 
					</seg>
					<seg id="b.ACT.10.26" type="verse">
						Meɛna Butṛus issekker-it-id yenna-yas : Kker fell-ak ! D amdan am kečč i lliɣ.  
					</seg>
					<seg id="b.ACT.10.27" type="verse">
						Leḥḥun, țmeslayen armi kecmen ɣer wexxam, yufa dinna aṭas n yemdanen i gennejmaɛen. 
					</seg>
					<seg id="b.ACT.10.28" type="verse">
						Buṭrus yenna-yasen : Yak teẓram d leḥṛam i wemdan n wat Isṛail ad ixaleḍ abeṛṛani neɣ ad ikcem ɣer wexxam-is. Lameɛna Sidi Ṛebbi yessefhem-iyi-d belli ur ilaq ara a d-nini ɣef walebɛaḍ belli ur zeddig ara neɣ ur iṣfi ara ; 
					</seg>
					<seg id="b.ACT.10.29" type="verse">
						daymi i qebleɣ a d-aseɣ mi yi-d-tessawlem. Init-iyi-d tura sebba ɣef wacu i d-tceggɛem ɣuṛ-i.  
					</seg>
					<seg id="b.ACT.10.30" type="verse">
						Kurnilyus yerra-yas : Ṛebɛa wussan aya, leǧwahi n tlata n tmeddit, lliɣ deɛɛuɣ ɣer Sidi Ṛebbi deg wexxam-iw ; ataya ibedd-ed zdat-i yiwen wergaz s llebsa yețfeǧǧiǧen,  
					</seg>
					<seg id="b.ACT.10.31" type="verse">
						yenna-yi-d : « A Kurnilyus ! Sidi Ṛebbi yeqbel taẓallit-ik akk-d lewɛadi i tețțakeḍ i igellilen. 
					</seg>
					<seg id="b.ACT.10.32" type="verse">
						Ceggeɛ ɣer temdint n Jafa ɣerSemɛun ițusemman Butṛus iwakken a d-yas ; a t-tafeḍ ɣer yiwen i gxeddmen igelman, ula d nețța isem-is Semɛun ; axxam-is yezga-d ɣef rrif n lebḥeṛ.  
					</seg>
					<seg id="b.ACT.10.33" type="verse">
						Imiren ceggɛeɣ-en ɣuṛ-ek ; tanemmirt-ik imi d-tusiḍ. Tura ihi aql-aɣ akk dagi zdat Sidi Ṛebbi iwakken a nsel s ɣuṛ-ek, ayen akk i k-d-yumeṛ Sidi Ṛebbi a ɣ-t-id-tiniḍ.  
					</seg>
					<seg id="b.ACT.10.34" type="verse">
						Butṛus yebda ameslay yenna : Armi ț-țura i fehmeɣ belli ț-țideț, Sidi Ṛebbi ur ixeddem ara lxilaf ger yemdanen.  
					</seg>
					<seg id="b.ACT.10.35" type="verse">
						 Lameɛna di mkul lǧens, yal amdan i t-yețḍuɛun, ixeddmen ayen yellan d lḥeqq, iɛǧeb-as i Ṛebbi i gellan d Illu n yemdanen meṛṛa ; teslam belli iceggeɛ-ed awal-is i wat Isṛail, ibecceṛ-asen-d lehna s Ɛisa Lmasiḥ. 
					</seg>
					<seg id="b.ACT.10.37" type="verse">
						Ahat teslam s wayen yedṛan di tmurt n Yahuda meṛṛa ; yebda-d si tmurt n Jlili seg wasmi ițbecciṛ Yeḥya aɣeṭṭas, aɣḍas n waman.  
					</seg>
					<seg id="b.ACT.10.38" type="verse">
						Teslam s Ɛisa Anaṣari amek i t-iččuṛ Sidi Ṛebbi s tezmert akk-d Ṛṛuḥ iqedsen, amek i gteddu seg umkan ɣer wayeḍ, ixeddem lxiṛ, amek isseḥlay wid akk i gemlek Cciṭan, axaṭer Sidi Ṛebbi ițțili yid-es.  
					</seg>
					<seg id="b.ACT.10.39" type="verse">
						Aql-aɣ d inigan n wayen akk i gexdem di tmurt n wat Isṛail ț-țemdint n Lquds anda i t-nɣan mi t-semmṛen ɣef wumidag,  
					</seg>
					<seg id="b.ACT.10.40" type="verse">
						meɛna ass wis tlata Sidi Ṛebbi isseḥya-t-id si ger lmegtin ; yefka-yas tazmert s wayes i d-isbeggen iman-is, 
					</seg>
					<seg id="b.ACT.10.41" type="verse">
						mačči i yemdanen meṛṛa meɛna i nukkni kan i gextaṛ Sidi Ṛebbi a nili d inagan-is ; nukkni yeččan, yeswan yid-es mi d-iḥya si ger lmegtin. 
					</seg>
					<seg id="b.ACT.10.42" type="verse">
						Sidna Ɛisa iweṣṣa-yaɣ a nbecceṛ i yemdanen meṛṛa, belli d nețța i gextaṛ Sidi Ṛebbi iwakken ad iḥaseb wid yeddren akk-d wid yemmuten. 
					</seg>
					<seg id="b.ACT.10.43" type="verse">
						Lenbiya  akk cehden-d fell-as belli kra n win ara yamnen yis, a s-țwaɛeffun ddnubat-is s yisem-is.  
					</seg>
					<seg id="b.ACT.10.44" type="verse">
						Urɛad ifuk Buṭrus ameslay mi d-yers Ṛṛuḥ iqedsen ɣef wid akk yellan dinna, i gesmeḥsisen i wawal n Sidi Ṛebbi.  
					</seg>
					<seg id="b.ACT.10.45" type="verse">
						Wid i geddan d Butṛus, yellan d at Isṛail yumnen s Lmasiḥ, dehcen, wehmen imi d-yețțunefk Ṛṛuḥ iqedsen ula i wid ur nelli ara n wat Isṛail.  
					</seg>
					<seg id="b.ACT.10.46" type="verse">
						Axaṭer sellen-asen heddṛen yerna țḥemmiden Sidi Ṛebbi s tutlayin ur nețwassen ara. Dɣa Butṛus yenna :  
					</seg>
					<seg id="b.ACT.10.47" type="verse">
						Eɛni nezmer a nḥeṛṛem seg weɣḍas deg waman wid iwumi i d-yețțunefk Ṛṛuḥ iqedsen am nukkni ?  
					</seg>
					<seg id="b.ACT.10.48" type="verse">
						Dɣa Yefka lameṛ ad țwaɣeḍsen s yisem n Sidna Ɛisa Lmasiḥ ; imiren ḥellelen-t ad yeqqim yid-sen kra n wussan.  
					</seg>
				</div>
				<div id="b.ACT.11" type="chapter">
					<seg id="b.ACT.11.1" type="verse">
						Ṛṛusul d watmaten yellan di tmurt n Yahuda slan belli ula d leǧnas  ur nelli ara n wat Isṛail qeblen awal n Ṛebbi.  
					</seg>
					<seg id="b.ACT.11.2" type="verse">
						Mi guɣal Butṛus ɣer temdint n Lquds, at Isṛail yumnen s Ɛisa Lmasiḥ ur ten-iɛǧib ara lḥal ; lummen fell-as, nnan-as :  
					</seg>
					<seg id="b.ACT.11.3" type="verse">
						Amek armi tkecmeḍ ɣer wexxam n wid ur neḍhiṛ ara yerna teččiḍ yid-sen ?  
					</seg>
					<seg id="b.ACT.11.4" type="verse">
						Dɣa Butṛus yebda a sen-d-iḥekku ayen akk yedṛan, yenna-yasen :   
					</seg>
					<seg id="b.ACT.11.5" type="verse">
						Mi lliɣ di temdint n Jafa, lliɣ deɛɛuɣ ɣer Sidi Ṛebbi ; taswiɛt kan, iṛuḥ leɛqel-iw, iweḥḥa-yi-d Sidi Ṛebbi , walaɣ taẓeṛbit tameqqrant tcudd si ṛebɛa n tɣemmaṛ, tețṣubbu-d seg igenni, tewweḍ-ed armi d ɣuṛ-i.  
					</seg>
					<seg id="b.ACT.11.6" type="verse">
						Reṣṣaɣ allen-iw fell-as, walaɣ deg-s mkul ṣṣifa n lewḥuc at ṛebɛa idaṛṛen d wid iteddun ɣef wuɛebbuḍ akk-d yefṛax n igenni n mkul ṣṣenf.  
					</seg>
					<seg id="b.ACT.11.7" type="verse">
						Dɣa sliɣ i yiwen n ṣṣut i yi-d iqqaṛen : a Buṭrus ! Ekker, ezlu teččeḍ ! 
					</seg>
					<seg id="b.ACT.11.8" type="verse">
						Lameɛna nniɣ-as : ala a Sidi ! Leɛmeṛ yekcim ɣer yimi-w wayen iḥeṛmen neɣ wayen ur neṣfi.  
					</seg>
					<seg id="b.ACT.11.9" type="verse">
						Tikkelt tis snat, ṣṣut-nni i d-yusan seg igenni yenna-yi-d : ayen iḥseb Sidi Ṛebbi d leḥlal, ur k-id iṣaḥ ara a t-tḥesbeḍ d leḥṛam !  
					</seg>
					<seg id="b.ACT.11.10" type="verse">
						Ayagi yedṛa-d tlata n tikkal, dɣa kullec ițwarfed ɣer igenni. 
					</seg>
					<seg id="b.ACT.11.11" type="verse">
						Imiren kan wwḍen-d tlata yergazen ɣer wexxam i deg lliɣ, țwaceggɛen-d ɣuṛ-i si temdint n Qiṣarya. 
					</seg>
					<seg id="b.ACT.11.12" type="verse">
						Ṛṛuḥ iqedsen yenna-yi-d : ddu kan yid-sen ur țțaggad ara. Wwiɣ yid-i sețța watmaten-agi i tețwalim, dɣa nṛuḥ.  
					</seg>
					<seg id="b.ACT.11.13" type="verse">
						Nekcem ɣer wexxam n Kurnilyus, yeḥka-yaɣ-d ayen i s yenna lmelk n Sidi Ṛebbi i d ibedden ɣuṛ-es, mi s-yenna : ceggeɛ ɣer temdint n Jafa a d-awin Semɛun ițusemman Butṛus, 
					</seg>
					<seg id="b.ACT.11.14" type="verse">
						a k-d-yini amek ara tețwasellkeḍ kečč d wat wexxam-ik.  
					</seg>
					<seg id="b.ACT.11.15" type="verse">
						Mi bdiɣ ameslay, Ṛṛuḥ iqedsen yers-ed fell-asen, akken i d-yers fell-aɣ ass amezwaru.  
					</seg>
					<seg id="b.ACT.11.16" type="verse">
						Imiren mmektaɣ-ed awal-nni i d-yenna Sidna Ɛisa : « Yeḥya isseɣḍas deg aman, lameɛna kunwi aț-țețwaɣeḍsem di Ṛṛuḥ iqedsen. »  
					</seg>
					<seg id="b.ACT.11.17" type="verse">
						Ihi imi sen-d yefka Sidi Ṛebbi tikci am nukkni yumnen s Sidna Ɛisa Lmasiḥ, d acu-yi nekk iwakken ad xalfeɣ lebɣi n Sidi Ṛebbi ? 
					</seg>
					<seg id="b.ACT.11.18" type="verse">
						Mi slan i wannect-nni, yethedden wul-nsen, ḥemden Ṛebbi nnan : A neḥmed Sidi Ṛebbi i geldin abrid n țțuba ula i wat leǧnas ur nelli ara n wat Isṛail, iwakken ad sɛun tudert !  
					</seg>
					<seg id="b.ACT.11.19" type="verse">
						Asmi gemmut Stifan, yekker uqehheṛ i gessemfaṛaqen inelmaden ɣer mkul amkan ; ṛuḥen armi ț-țamurt n Finisya, armi ț-țigzirt n Qubṛus ț-țemdint n Antyuc, țbecciṛen awal n Ṛebbi i wat Isṛail kan ; 
					</seg>
					<seg id="b.ACT.11.20" type="verse">
						lameɛna llan gar-asen kra n yergazen n tegzirt n Qubṛus akk-d kra nniḍen n temdint n Qiṛwan, usan-d ɣer temdint n Antyuc, țmeslayen i iyunaniyen, țbecciṛen-asen lexbaṛ n lxiṛ  yeɛnan Sidna Ɛisa. 
					</seg>
					<seg id="b.ACT.11.21" type="verse">
						Tazmert n Sidi Ṛebbi tețțili yid-sen ; aṭas n yemdanen i gumnen beddlen tikli, tebɛen abrid n Sidna Ɛisa. 
					</seg>
					<seg id="b.ACT.11.22" type="verse">
						Mi gewweḍ lexbaṛ-agi ɣer tejmaɛt n watmaten n temdint n Lquds, ceggɛen Barnabas armi d Antyuc.  
					</seg>
					<seg id="b.ACT.11.23" type="verse">
						Mi gewweḍ, iwala ayen i texdem dinna ṛṛeḥma n Sidi Ṛebbi dɣa yeččuṛ d lfeṛḥ. Yenha-ten akk iwakken ad ṭṭfen seg wul di liman sɛan di Lmasiḥ. 
					</seg>
					<seg id="b.ACT.11.24" type="verse">
						Axaṭer Barnabas d argaz ixeddmen lxiṛ, iččuṛ d Ṛṛuḥ iqedsen akk-d liman. S wakka, aṭas n yemdanen i d-yernan ɣer Sidna Ɛisa.  
					</seg>
					<seg id="b.ACT.11.25" type="verse">
						Barnabas iṛuḥ ɣer temdint n Sars iwakken ad inadi ɣef Caɛul. 
					</seg>
					<seg id="b.ACT.11.26" type="verse">
						Mi t-yufa, yewwi-t-id yid-es ɣer temdint n Antyuc. Di tejmaɛt-nni, sɛeddan aseggas kamel, xeddmen s tdukli, sselmaden aṭas n yemdanen. Di temdint n Antyuc ițțusemman inelmaden n Sidna Ɛisa tikkelt tamezwarut : « imasiḥiyen »  
					</seg>
					<seg id="b.ACT.11.27" type="verse">
						Deg ussan-nni, ṣubben-d kra n lenbiya si temdint n Lquds ɣer temdint n Antyuc. 
					</seg>
					<seg id="b.ACT.11.28" type="verse">
						Yiwen seg-sen isem-is Agabus, ikker icar-ed s Ṛṛuḥ iqedsen belli a d-yeɣli laẓ d ameqqran di ddunit meṛṛa ; ț-țideț, laẓ-agi yeɣli-d di zzman n ugellid ameqqran : Kludyus 
					</seg>
					<seg id="b.ACT.11.29" type="verse">
						Inelmaden n temdint n Antyuc, msefhamen belli mkul yiwen deg-sen a d-yefk ayen iwumi yezmer, iwakken ad ɛiwnen atmaten izedɣen di tmurt n Yahuda. 
					</seg>
					<seg id="b.ACT.11.30" type="verse">
						D ayen i xedmen ; ceggɛen Barnabas d Caɛul ad awin i imeqqranen n tejmaɛin n tmurt n Yahuda, ayen akk i d-jemɛen.  
					</seg>
				</div>
				<div id="b.ACT.12" type="chapter">
					<seg id="b.ACT.12.1" type="verse">
						Di lweqt-nni, agellid Hiṛudus yebda ițqehhiṛ inelmaden n tejmaɛt yellan di temdint n Lquds. 
					</seg>
					<seg id="b.ACT.12.2" type="verse">
						Yefka lameṛ, ad nɣen s usekkin Yeɛqub gma-s n Yuḥenna. 
					</seg>
					<seg id="b.ACT.12.3" type="verse">
						Mi gwala d ayen isfeṛḥen at Isṛail, yerna daɣen isseḥbes Butṛus, deg wussan n lɛid n leslak.  
					</seg>
					<seg id="b.ACT.12.4" type="verse">
						Mi t-id-ṭṭfen, rran-t ɣer lḥebs. Isbedd-as taɛessast n ṛebɛa trebbaɛ n lɛeskeṛ, mkul tarbaɛt deg-s ṛebɛa iɛeskṛiwen ; yebɣa a t-icaṛeɛ zdat lɣaci meṛṛa, m'ara tɛeddi Tfaska n yizimer.  
					</seg>
					<seg id="b.ACT.12.5" type="verse">
						Butṛus ihi yella di lḥebs ; ma ț-țajmaɛt n watmaten tezga di tẓallit, tdeɛɛu fell-as ɣer Sidi Ṛebbi.  
					</seg>
					<seg id="b.ACT.12.6" type="verse">
						Iḍ-nni uqbel a t-icaṛeɛ Hiṛudus, Butṛus ițwarzen s snat snasel, yella iṭṭes ger sin iɛeskṛiwen , wiyaḍ ɛussen tawwurt n lḥebs.  
					</seg>
					<seg id="b.ACT.12.7" type="verse">
						Taswiɛt kan, ataya lmelk n Sidi Ṛebbi iḍheṛ-as-d ; yiwet n tafat tameqqrant tceɛceɛ-ed di lḥebs-nni. Lmelk-nni yennul idis n Buṭrus, issendekwal-it-id yenna-yas : Ɣiwel Kker ! Imiren kan, qqeṛsent snasel-nni ɣlint-ed seg ifassen-is. 
					</seg>
					<seg id="b.ACT.12.8" type="verse">
						Lmelk-nni yenna-yas : Els-ed arkasen-ik tbeggseḍ ɣef yiman-ik ! Buṭrus ixdem akken i s-d-yenna, lmelk yenna-yas-d daɣen : Sburr-ed abeṛnus-ik tettebɛeḍ-iyi-d ! 
					</seg>
					<seg id="b.ACT.12.9" type="verse">
						Butṛus ikker itbeɛ-it ; ur ifaq ara belli lmelk nni ț-țideț iḍheṛ-as-ed, inwa d aweḥḥi n Sidi Ṛebbi. 
					</seg>
					<seg id="b.ACT.12.10" type="verse">
						Ɛeddan zdat tɛessast tamezwarut, rnan tis snat, wwḍen ɣer tewwurt n wuzzal yessufuɣen ɣer temdint, teldi weḥd-es ; ffɣen ɛeddan deg yiwet n tezniqt, imiren lmelk yexfa ger wallen n Buṭrus.  
					</seg>
					<seg id="b.ACT.12.11" type="verse">
						Mi d-yufa iman-is di beṛṛa, ifaq belli ț-țideț, Sidi Ṛebbi iceggeɛ-d lmelk-is, isellek-it-id seg-ufus n Hiṛudus akk-d lbaṭel i bɣan a s-t xedmen wat Isṛail.  
					</seg>
					<seg id="b.ACT.12.12" type="verse">
						Mi gefhem lḥala i deg yella, ikker iṛuḥ ɣer wexxam n Meryem yemma-s n Yuḥenna iwumi qqaṛen daɣen Maṛqus, nnejmaɛen dinna waṭas n watmaten, deɛɛun ɣer Sidi Ṛebbi.  
					</seg>
					<seg id="b.ACT.12.13" type="verse">
						Mi gesqeṛbeb di tewwurt n beṛṛa, tusa-d yiwet n tqeddact isem-is Rudya, tqeṛṛeb ɣer tewwurt aț-țesmeḥses ; 
					</seg>
					<seg id="b.ACT.12.14" type="verse">
						mi teɛqel taɣect n Buṭrus, di lfeṛḥ-nni i deg tella ur teldi ara tawwurt, tuzzel aț-țissiweḍ lexbaṛ belli Butṛus atan ibedd zdat tewwurt. 
					</seg>
					<seg id="b.ACT.12.15" type="verse">
						Nnan-as : Waqila iffeɣ-ikem leɛqel ! Lameɛna teṭṭef deg wayen i d tenna. 
					</seg>
					<seg id="b.ACT.12.16" type="verse">
						Nnan-as : Ahat d lexyal-is ihi ! Llan țemsteqsayen, ma d Butṛus mazal-it isqeṛbub-ed ; mi d-ldin tawwurt wehmen mi t-walan. 
					</seg>
					<seg id="b.ACT.12.17" type="verse">
						Buṭrus iwehha-yasen s ufus-is ad ssusmen, yeḥka-yasen amek i t-id issufeɣ Sidi Ṛebbi si lḥebs, yenna yasen : Sṣiwḍet lexbaṛ-agi i Yeɛqub d watmaten. Dɣa iṛuḥ ibeddel amkan. 
					</seg>
					<seg id="b.ACT.12.18" type="verse">
						Mi guli wass, lɛeskeṛ iɛussen Butṛus tqelqen, țmesteqsayen amek i geffeɣ si lḥebs, anwa i t-yessufɣen ? 
					</seg>
					<seg id="b.ACT.12.19" type="verse">
						Hiṛudus iceggeɛ a t-id-qellben, meɛna ur t-ufin ara. Yebḥet iɛessasen-nni, dɣa yefka lameṛ a ten-nɣen ; imiren iṛuḥ si tmurt n Yahuda ɣer tmurt n Qiṣarya, anda yesɛedda kra n wussan.  
					</seg>
					<seg id="b.ACT.12.20" type="verse">
						Hiṛudus yerfa ɣef yimezdaɣ n temdinin n Sur akk d Sidun, lameɛna nutni mcawaṛen, msefhamen akk-d Blastus yellan d lewkil-is ; dɣa ceggɛen wid ara s-issutren lehna, axaṭer tamurt-nsen tețɛic seg wayen i d-itekken si tmurt n ugellid Hiṛudus.  
					</seg>
					<seg id="b.ACT.12.21" type="verse">
						Yewweḍ-ed wass i deg ara d-yini Hiṛudus lxeṭba i lɣaci. Mi d-yewweḍ wass n temlilit, Hiṛudus yelsa llebsa n ugellid, yuli ɣer wemkan n lxeṭba ad immeslay i lɣaci.  
					</seg>
					<seg id="b.ACT.12.22" type="verse">
						Mi gebda ameslay, lɣaci meṛṛa qqaṛen : D Ṛebbi i d-ițmeslayen, mačči d amdan !  
					</seg>
					<seg id="b.ACT.12.23" type="verse">
						Imiren kan lmelk n Sidi Ṛebbi yesseɣli-d fell-as aṭan, axaṭer yeqbel a t-ḥesben yemdanen am Ṛebbi, iceggeɛ-as-d abeɛɛuc i t-yeččan dɣa yemmut ; 
					</seg>
					<seg id="b.ACT.12.24" type="verse">
						ma d awal n Sidi Ṛebbi țbecciṛen-t, yewweḍ ɣer mkul amkan.  
					</seg>
					<seg id="b.ACT.12.25" type="verse">
						Barnabas akk-d Caɛul mi fukken lxedma-nsen di temdint n Lquds uɣalen, wwin yid-sen Yuḥenna ițusemman Maṛqus.  
					</seg>
				</div>
				<div id="b.ACT.13" type="chapter">
					<seg id="b.ACT.13.1" type="verse">
						Di tejmaɛt n temdint n Antyuc llan lenbiya d lɛulama : Barnabas, Semɛun ițusemman Aberkan, Lusyus n temdint n Qiṛwan, Manahen i d-ițțuṛebban d Hiṛudus Antibas, akk-d Caɛul.  
					</seg>
					<seg id="b.ACT.13.2" type="verse">
						Yiwen wass atmaten nnejmaɛen iwakken ad uẓummen yerna ad dɛun ɣer Sidi Ṛebbi. Ṛṛuḥ iqedsen yenna-yasen-d : Swejdet-iyi-d Barnabas akk-d Caɛul i ccɣel-nni iwumi i ten-heggaɣ.  
					</seg>
					<seg id="b.ACT.13.3" type="verse">
						Mi ẓummen, ssersen ifassen-nsen fell-asen, rnan dɛan ɣer Sidi Ṛebbi, dɣa ǧǧan-ten ad ṛuḥen.  
					</seg>
					<seg id="b.ACT.13.4" type="verse">
						Barnabas akk-d Caɛul i gceggeɛ Ṛṛuḥ iqedsen, ṣubben ɣer lmeṛṣa n Slukya ; syenna rekben di lbabuṛ ɣer tegzirt n Qubṛus. 
					</seg>
					<seg id="b.ACT.13.5" type="verse">
						Mi wwḍen ɣer lmeṛṣa n Salamin, beccṛen awal n Ṛebbi di leǧwameɛ n wat Isṛail ; Yuḥenna yella yid-sen, yețɛawan-iten.  
					</seg>
					<seg id="b.ACT.13.6" type="verse">
						Mi zegren akk tigzirt-nni, wwḍen ɣer temdint n Bafus, mlalen-d d yiwen useḥḥar n wat Isṛail i gețțarran iman-is d nnbi, isem-is Barɛisa. 
					</seg>
					<seg id="b.ACT.13.7" type="verse">
						Ițțili ɣer lḥakem Serjyus Bulus, yellan d argaz ifehmen. Serjyus iceggeɛ ɣer Barnabas d Caɛul, axaṭer yebɣa ad isel i wawal n Ṛebbi. 
					</seg>
					<seg id="b.ACT.13.8" type="verse">
						Meɛna Ilimas aseḥḥar-nni, ( akkagi i gețwaṭerjem yisem-is s tyunanit ) yețxaṣam-iten, yețnadi ad isseɛṛeq abrid n liman i lḥakem-nni.  
					</seg>
					<seg id="b.ACT.13.9" type="verse">
						Caɛul, ițusemman daɣen Bulus, yeččuṛen d Ṛṛuḥ iqedsen, issers allen-is fell-as, 
					</seg>
					<seg id="b.ACT.13.10" type="verse">
						yenna-yas : A mmi-s n Cciṭan yeččuṛen ț-țiḥila d lexdeɛ ! Ay aɛdaw n lḥeqq ! Ar melmi ara tesseɛwajeḍ akka iberdan n lewqam n Sidi Ṛebbi ? 
					</seg>
					<seg id="b.ACT.13.11" type="verse">
						Tura atan ufus n Sidi Ṛebbi fell-ak : aț-țedderɣleḍ, aț-țeqqimeḍ kra n wussan ur tețwaliḍ ara tafat n yiṭij. Imiren kan, Ilimas idderɣel, yeɣli-d fell-as ṭṭlam ; yeqqim isferfud, ițnadi anwa ara s-yeṭṭfen afus.  
					</seg>
					<seg id="b.ACT.13.12" type="verse">
						Lḥakem-nni mi gwala ayen yedṛan, itɛeǧǧeb deg wawal n Sidi Ṛebbi dɣa yumen.  
					</seg>
					<seg id="b.ACT.13.13" type="verse">
						Bulus d yeṛfiqen-is zegren tigzirt n Qubṛus, wwḍen ɣer temdint n Bafus, syenna rekben di lbabuṛ iwakken ad zegren ɣer temdint n Barja yellan di tmurt n Bamfilya.  
					</seg>
					<seg id="b.ACT.13.14" type="verse">
						Mi wwḍen ɣer dinna, Yuḥenna yeǧǧa-ten yuɣal ɣer temdint n Lquds ; ma d nutni kemmlen abrid-nsen si temdint n Barja, wwḍen ɣer temdint n Antyuc yellan di tmurt n Bisidya. Deg wass n westeɛfu, i deg țnejmaɛen wat Isṛail di leǧwameɛ, kecmen ɣer lǧameɛ, qqimen.  
					</seg>
					<seg id="b.ACT.13.15" type="verse">
						Mi d-ɣṛan tiktabin n Sidna Musa akk-d Lenbiya, imeqqranen n lǧameɛ nni nnan-asen : Ay atmaten, ma yella tesɛam kra n wawal s wayes ara tenhum lɣaci-agi, ɛeddit-ed aț-țhedṛem !  
					</seg>
					<seg id="b.ACT.13.16" type="verse">
						Bulus ikker-ed, iwehha-yasen s ufus-is, yenna : Ay at Isṛail ! A kunwi iḍuɛen Ṛebbi, ḥesset-iyi-d !  
					</seg>
					<seg id="b.ACT.13.17" type="verse">
						Sidi Ṛebbi Illu n wat Isṛail, yextaṛ lejdud-nneɣ, yessefti-ten mi llan di tmurt n Maṣeṛ, yessufeɣ iten id s tezmert-is tameqqrant. 
					</seg>
					<seg id="b.ACT.13.18" type="verse">
						Iḥuder-iten azal n ṛebɛin iseggasen deg unezṛuf n Sinay. 
					</seg>
					<seg id="b.ACT.13.19" type="verse">
						Issenger sebɛa leǧnas di tmurt n Kenɛan, iwakken a sen-yefk tamurt-nni i lejdud-nneɣ.  
					</seg>
					<seg id="b.ACT.13.20" type="verse">
						42330
					</seg>
					<seg id="b.ACT.13.21" type="verse">
						Dɣa ssutren i Sidi Ṛebbi a sen-d-yefk agellid ; yefka-yasen-d Caɛul, mmi-s n Qic n wedrum n Benyamin, yuɣal d agellid fell-asen azal n ṛebɛin iseggasen.  
					</seg>
					<seg id="b.ACT.13.22" type="verse">
						Lameɛna Sidi Ṛebbi yekkes leḥkum i Caɛul, yerra Sidna Dawed d agellid deg umkan-is. Atan wayen i d-yenna fell-as :  Ufiɣ Dawed, mmi-s n Yassa, d argaz yellan akken i t-yebɣa wul-iw, ara ixedmen lebɣi-w.  
					</seg>
					<seg id="b.ACT.13.23" type="verse">
						Tura, si dderya n Sidna Dawed i d-ifka Sidi Ṛebbi amsellek i wat Isṛail akken i t-id-yewɛed ; amsellek-agi d Ɛisa. 
					</seg>
					<seg id="b.ACT.13.24" type="verse">
						Uqbel a d-yas Sidna Ɛisa, Yeḥya ibecceṛ țțuba s weɣḍas n waman i wegdud n wat Isṛail. 
					</seg>
					<seg id="b.ACT.13.25" type="verse">
						Uqbel a t-ṭṭfen ɣer lḥebs iwakken a t-nɣen, Yeḥya yenna i lɣaci : Nekk ur lliɣ ara d win akken i tɣilem ; lameɛna a d-yas deffir-i yiwen, ur uklaleɣ ara ad fsiɣ ula d lexyuḍ n warkasen-is.  
					</seg>
					<seg id="b.ACT.13.26" type="verse">
						Ay atmaten ! Ay arraw n Sidna Ibṛahim d wid akk ițțaggaden Sidi Ṛebbi ! I nukkni iwumi i d-ițțuceggeɛ wawal-agi n leslak. 
					</seg>
					<seg id="b.ACT.13.27" type="verse">
						Axaṭer imezdaɣ n temdint n Lquds d imeqqranen-nsen, ur fhimen ara d acu-t Ɛisa-agi, ur fhimen ara daɣen imeslayen i d qqaṛen di tektabt n lenbiya mkul ass n westeɛfu ; lameɛna xedmen akken i gura di tira iqedsen, mi ḥekmen ɣef Sidna Ɛisa s lmut.  
					</seg>
					<seg id="b.ACT.13.28" type="verse">
						Ɣas akken ur s-d-ufin ara sebba s wayes ara ḥekmen fell-as s lmut, ssutren i Bilaṭus ad yefk lameṛ iwakken a t-semmṛen ɣef lluḥ. 
					</seg>
					<seg id="b.ACT.13.29" type="verse">
						Mi gedṛa wayen akk ițwaketben fell-as, ṣubben-t-id seg umidag, rran-t ɣer uẓekka.  
					</seg>
					<seg id="b.ACT.13.30" type="verse">
						Lameɛna Sidi Ṛebbi isseḥya-t-id si ger lmegtin.  
					</seg>
					<seg id="b.ACT.13.31" type="verse">
						Acḥal wussan nețța ițbeggin-ed iman-is i widak-nni i d-yeddan yid-es si tmurt n Jlili armi ț-țamdint n Lquds ; tura d nutni i d inigan-is zdat n yemdanen meṛṛa.  
					</seg>
					<seg id="b.ACT.13.32" type="verse">
						Daymi, nukkni tura newwi yawen-d lexbaṛ-agi n lxiṛ.  Ayen akken i gewɛed Sidi Ṛebbi i lejdud nneɣ, yedṛa-d tura gar-aneɣ, nukkni yellan d dderya-nsen.  
					</seg>
					<seg id="b.ACT.13.33" type="verse">
						Mi d-yesseḥya Sidi Ṛebbi Sidna Ɛisa, akken yura di Sabur wis-sin : Kečč d mmi, d nekk i k-id-yefkan ɣer ddunit ass-a !  
					</seg>
					<seg id="b.ACT.13.34" type="verse">
						Ihi Sidi Ṛebbi isseḥya-t-id si ger lmegtin iwakken ur irekku ara, akken i t-id-yenna di tira iqedsen : Si Dawed ara wen-d-fkeɣ lbaṛakat yeṣfan, lbaṛakat n tideț i wen weɛdeɣ. +  
					</seg>
					<seg id="b.ACT.13.35" type="verse">
						Yura daɣen : Ur tețțaǧǧaḍ ara ameɛzuz-ik ad yerku zdaxel n uẓekka .  
					</seg>
					<seg id="b.ACT.13.36" type="verse">
						Di lweqt-is, Sidna Dawed yexdem lebɣi n Sidi Ṛebbi ; mi gemmut, yețwamḍel ger lejdud-is, tura lǧețța-s terka deg uẓekka. 
					</seg>
					<seg id="b.ACT.13.37" type="verse">
						Lameɛna win i d-yesseḥya Sidi Ṛebbi, ur t-yeǧǧi ara ad yerku deg uẓekka.  
					</seg>
					<seg id="b.ACT.13.38" type="verse">
						Ilaq ihi aț-țeẓrem ay atmaten, belli s yisem-is i wen-d-ițțubecceṛ leɛfu n ddnubat. 
					</seg>
					<seg id="b.ACT.13.39" type="verse">
						Kra n win yumnen yis, a s-țwasemmḥen ddnubat-is, ddnubat-nni i ɣef ur tezmirem ara aț-țețwasemmḥem s ccariɛa n Musa.  
					</seg>
					<seg id="b.ACT.13.40" type="verse">
						Ihi ɣuṛ-wat a d-yedṛu yid-wen wayen i d-nnan lenbiya :  
					</seg>
					<seg id="b.ACT.13.41" type="verse">
						Ay imdanen yeččuṛen d zzux, iḥeqqṛen wiyaḍ, dehcet, tenfum syagi ! Axaṭer atan ad xedmeɣ di zzman-nwen yiwet lḥaǧa s wayes ur tețțamnem ara ma yella ḥkan awen-ț-id.  
					</seg>
					<seg id="b.ACT.13.42" type="verse">
						Mi kkren ad ffɣen si lǧameɛ, ḥellelen Bulus d Barnabas iwakken a d-uɣalen ass n ssebt i d-iteddun a d-rnun a d-mmeslayen ɣef wannect nni. 
					</seg>
					<seg id="b.ACT.13.43" type="verse">
						Mi mfaṛaqen, aṭas n wat Isṛail akk-d wid i gkecmen ddin-nsen, tebɛen-d Bulus akk-d Barnabas i sen-ițmeslayen, i ten-inehhun ad ṭṭfen di ṛṛeḥma n Sidi Ṛebbi.  
					</seg>
					<seg id="b.ACT.13.44" type="verse">
						Ass n westeɛfu nniḍen, qṛib tamdint meṛṛa i d-innejmaɛen iwakken ad slen i wawal n Ṛebbi. 
					</seg>
					<seg id="b.ACT.13.45" type="verse">
						Mi walan annect-nni n lɣaci, at Isṛail usmen, sseɛwajen s rregmat ayen i d-yeqqaṛ Bulus. 
					</seg>
					<seg id="b.ACT.13.46" type="verse">
						Lameɛna Bulus d Barnabas nnan-asen ɛinani : I kunwi d imezwura iwumi ilaq ad ițțubecceṛ wawal n Sidi Ṛebbi, meɛna imi ur t-teqbilem ara, tḥusbem iman-nwen ur tuklalem ara tudert n dayem, ihi a nezzi ɣer wid ur nelli ara n wat Isṛail.  
					</seg>
					<seg id="b.ACT.13.47" type="verse">
						Axaṭer atah wayen i d-yenna Sidi Ṛebbi : Sbeddeɣ-k aț-țiliḍ ț-țafat i leǧnas, aț-țessiwḍeḍ leslak alamma d ixfawen n ddunit.  
					</seg>
					<seg id="b.ACT.13.48" type="verse">
						Leǧnas ur nelli ara n wat Isṛail feṛḥen mi slan s wannect-agi, țḥemmiden awal n Ṛebbi ; wid akk yețțuheggan i tudert n dayem umnen.  
					</seg>
					<seg id="b.ACT.13.49" type="verse">
						Awal n Sidi Ṛebbi yețțubecceṛ di mkul amkan n tmurt. 
					</seg>
					<seg id="b.ACT.13.50" type="verse">
						Lameɛna at Isṛail sḥeṛcen imeqqranen n temdint akk-d d kra n tilawin timeṛkantiyin i gettabaɛen ddin n wat Isṛail ; sekkren-d aqehheṛ ameqqran ɣef Bulus d Barnabas, ssufɣen-ten si tmurt-nsen. 
					</seg>
					<seg id="b.ACT.13.51" type="verse">
						Bulus d Barnabas zwin aɣebbaṛ n iḍaṛṛen-nsen , ṛuḥen ɣer temdint n Ikunyum.  
					</seg>
					<seg id="b.ACT.13.52" type="verse">
						Ma d inelmaden ijdiden, ččuṛen d lfeṛḥ akk-d Ṛṛuḥ iqedsen.  
					</seg>
				</div>
				<div id="b.ACT.14" type="chapter">
					<seg id="b.ACT.14.1" type="verse">
						Di temdint n Ikunyum, Bulus d Barnabas kecmen daɣen ɣer lǧameɛ n wat Isṛail, beccṛen-asen lexbaṛ n lxiṛ ; aṭas n Iyunaniyen akk-d wat Isṛail i gumnen.  
					</seg>
					<seg id="b.ACT.14.2" type="verse">
						Lameɛna kra seg wat Isṛail i gugin ad amnen, ɛemṛen-asen aqeṛṛuy i wat n leǧnas niḍen sḥeṛcen-ten iwakken ad xedmen lbaṭel i watmaten ; 
					</seg>
					<seg id="b.ACT.14.3" type="verse">
						ɣas akken, Bulus d Barnabas ɛeṭṭlen di temdint n Ikunyum , țeklen ɣef Sidi Ṛebbi, heddṛen s țțbut mbla akukru ɣef ṛṛeḥma-ines. Sidi Ṛebbi ițbeggin-ed s lbeṛhanat d licaṛat belli ayen țbecciṛen ț-țideț. 
					</seg>
					<seg id="b.ACT.14.4" type="verse">
						Imezdaɣ n temdint mfaṛaqen : kra deg-sen tebɛen at Isṛail, ma d wiyaḍ ddan d ṛṛusul. 
					</seg>
					<seg id="b.ACT.14.5" type="verse">
						At Isṛail d iyunaniyen akk-d imeqqranen-nsen ɛewlen ad xedmen lbaṭel i ṛṛusul, bɣan a ten nɣen s weṛjam.  
					</seg>
					<seg id="b.ACT.14.6" type="verse">
						Bulus d Barnabas mi ten-yewweḍ lexbaṛ, beddlen amkan ṛuḥen ɣer tmurt n Likawnya, ɣer temdinin n Listra, d Derba akk-d tudrin i sent-id yezzin ; 
					</seg>
					<seg id="b.ACT.14.7" type="verse">
						țbecciṛen dinna lexbaṛ n lxiṛ n Sidi Ṛebbi.  
					</seg>
					<seg id="b.ACT.14.8" type="verse">
						Di temdint n Listra, yella yiwen wergaz ikerfen seg-wasmi i d-ilul, di leɛmeṛ-is ur yelḥi. 
					</seg>
					<seg id="b.ACT.14.9" type="verse">
						Yesmeḥsis i wayen i d-yeqqaṛ Bulus ; Bulus iṛeṣṣa allen-is fell-as, iwala belli yesɛa liman iwakken ad yeḥlu, 
					</seg>
					<seg id="b.ACT.14.10" type="verse">
						dɣa yenṭeq ɣur-es s ṣṣut ɛlayen yenna-yas : Ekker, bedd ɣef yidaṛṛen-ik ! Imiren kan yekker, yebda ițeddu. 
					</seg>
					<seg id="b.ACT.14.11" type="verse">
						Mi walan ayen yexdem Bulus, lɣaci n tmurt n Likawnya țɛeggiḍen s tutlayt nsen : Iṛebbiten ṣubben-d ɣuṛ-nneɣ s ṣṣifa n yemdanen !  
					</seg>
					<seg id="b.ACT.14.12" type="verse">
						Semman-as i Barnabas « SSus », ma d Bulus « Hermas » axaṭer d nețța i d-ițmeslayen. 
					</seg>
					<seg id="b.ACT.14.13" type="verse">
						Lmuqeddem n lǧameɛ n SSus yellan ɣer tewwurt n temdint, yewwi-d izgaren akk-d ijeǧǧigen zdat tewwura n lǧameɛ ; yebɣa a ten-yezlu d asfel nețța d lɣaci i Bulus akk-d Barnabas. 
					</seg>
					<seg id="b.ACT.14.14" type="verse">
						Ṛṛusul mi slan s wannect nni cerrgen llebsa-nsen, uzzlen ɣer tlemmast n lɣaci, țɛeggiḍen :  
					</seg>
					<seg id="b.ACT.14.15" type="verse">
						Ay irgazen, acuɣeṛ i txeddmem akka ? Nukni d imdanen kan i nella am kunwi ! D lexbaṛ n lxiṛ  i wen-d newwi iwakken aț-țeṭṭixṛem i leɛbada n wayen ur nesɛi lmeɛna ; aț-tebɛem abrid n Sidi Ṛebbi, Bab n tudert i d-ixelqen igenni d lqaɛa, lebḥeṛ d wayen akk yellan deg-s.  
					</seg>
					<seg id="b.ACT.14.16" type="verse">
						Ɣas akken di zzmanat iɛeddan yeǧǧa imdanen n leǧnas meṛṛa ad tebɛen abrid i sen-yehwan ; 
					</seg>
					<seg id="b.ACT.14.17" type="verse">
						nețța yețbeggin-ed iman-is s lxiṛat i gxeddem : d nețța i wen-d-ițțaken ageffur ( lehwa ), d nețța i wen-d ițțaken lɣellat di lweqt-nsent, d nețța daɣen i wen-d-ițakken tamɛict-nwen, ula d ulawen-nwen d nețța i ten issefṛaḥen. 
					</seg>
					<seg id="b.ACT.14.18" type="verse">
						Ɣas akken ṛṛusul nnan asen imeslayen-agi, s lḥif ameqqran i ḥebsen lɣaci-nni iwakken ur sen zellun ara asfel.  
					</seg>
					<seg id="b.ACT.14.19" type="verse">
						Dɣa usan-d kra seg wat Isṛail si temdinin n Antyuc akk-d Ikunyum, sekkren ccwal ger lɣaci, sḥeṛcen-ten ad ṛejmen Bulus iwakken a t-nɣen. Mi t-ṛejmen, zzuɣṛen-t ɣer beṛṛa n temdint, axaṭer ɣilen yemmut.  
					</seg>
					<seg id="b.ACT.14.20" type="verse">
						Lameɛna nnejmaɛen-d ɣuṛ-es inelmaden, ṭṭfen-as afus, yuɣal yekker yekcem ɣer temdint. Azekka-nni, nețța d Barnabas ṛuḥen ɣer temdint n Derba.  
					</seg>
					<seg id="b.ACT.14.21" type="verse">
						Mi beccṛen lexbaṛ n lxiṛ  di temdint-nni n Derba, aṭas inelmaden i d-yernan ; dɣa uɣalen ɣer temdinin n Listra, Ikunyum d Antyuc  
					</seg>
					<seg id="b.ACT.14.22" type="verse">
						iwakken ad sǧehden ulawen n inelmaden. Nehhun-ten ad ṭṭfen di liman, qqaṛen-asen : S waṭas n leɛtab ara nekcem ɣer ddewla n Sidi Ṛebbi.  
					</seg>
					<seg id="b.ACT.14.23" type="verse">
						Sbedden imḍebbṛen di mkul tajmaɛt ; mi uẓamen, rnan dɛan ɣer Sidi Ṛebbi, ǧǧan-ten seddaw leɛnaya n Sidi Ṛebbi s wayes umnen.  
					</seg>
					<seg id="b.ACT.14.24" type="verse">
						Zegren si tmurt n Bisidya, wwḍen-d ɣer tmurt n Bamfilya, 
					</seg>
					<seg id="b.ACT.14.25" type="verse">
						beccṛen awal n Ṛebbi di temdint n Barja, imiren ṣubben-d ɣer temdint n Aṭalya.  
					</seg>
					<seg id="b.ACT.14.26" type="verse">
						Syenna rekben lbabuṛ, uɣalen ɣer temdint n Antyuc ansi i ten wekklen i Ṛṛeḥma n Sidi Ṛebbi ɣef cceɣl-nni xedmen. 
					</seg>
					<seg id="b.ACT.14.27" type="verse">
						Mi wwḍen, snejmaɛen-d atmaten, ḥkan-asen ayen akk i gexdem Sidi Ṛebbi yis-sen, d wamek i d-wwin ɣer webrid n Sidi Ṛebbi at leǧnas ur nelli ara n wat Isṛail.  
					</seg>
					<seg id="b.ACT.14.28" type="verse">
						Sɛeddan aṭas n wussan akk-d inelmaden.  
					</seg>
				</div>
				<div id="b.ACT.15" type="chapter">
					<seg id="b.ACT.15.1" type="verse">
						Kra n yemdanen i d-yusan si tmurt n Yahuda ɣer temdint n Antyuc, bɣan ad slemden atmaten, qqaṛen-asen : Ma yella ur teḍhiṛem ara am akken i d-tenna ccariɛa n Musa, ur tezmirem ara aț-țețwasellkem  
					</seg>
					<seg id="b.ACT.15.2" type="verse">
						Bulus d Barnabas ur qbilen ara ayen i sselmaden yergazen-agi i d-yusan si tmurt n Yahuda dɣa yekker lxilaf ameqqran gar-asen. Ceggɛen Bulus d Barnabas akk-d kra seg-sen, ad alin ɣer ṛṛusul akk-d imeqqranen yellan di temdint n Lquds iwakken ad msefhamen ɣef temsalt-agi n ṭṭhaṛa. 
					</seg>
					<seg id="b.ACT.15.3" type="verse">
						Tajmaɛt-nni n watmaten n temdint n Antyuc tɛawen-iten deg wayen ara ḥwiǧen deg webrid-nsen ; dɣa ṛuḥen, ɛeddan si tmura n Finisya akk-d Samarya, ḥekkun di mkul amkan amek umnen s Sidna Ɛisa leǧnas ur nelli ara n wat Isṛail. Mi slan i wannect-agi, feṛḥen aṭas watmaten.  
					</seg>
					<seg id="b.ACT.15.4" type="verse">
						Mi wwḍen ɣer temdint n Lquds, tesṭerḥeb yis-sen tejmaɛt n watmaten d ṛṛusul akk-d imeqqranen n tejmaɛt ; nutni ḥkan-asen lecɣal imeqqranen i gexdem Sidi Ṛebbi gar-asen. 
					</seg>
					<seg id="b.ACT.15.5" type="verse">
						Kra si terbaɛt n ifariziyen i gumnen s Sidna Ɛisa kkren-d nnan : Ilaq aț-ḍehhṛem i watmaten ur nelli ara n wat Isṛail yerna a sen tamṛem ad tebɛen ccariɛa n Sidna Musa.  
					</seg>
					<seg id="b.ACT.15.6" type="verse">
						Dɣa ṛṛusul akk-d imeqqranen n tejmaɛt nnejmaɛen iwakken ad frun taluft-agi. 
					</seg>
					<seg id="b.ACT.15.7" type="verse">
						Mi ketṛen deg wawal, ikker-ed Butṛus yenna-yasen : Ay atmaten, teẓram belli Sidi Ṛebbi yextaṛ-iyi-d gar-awen seg wass amezwaru iwakken ad beccṛeɣ lexbaṛ n lxiṛ i leǧnas ur nelli ara n wat Isṛail, akken ad amnen.  
					</seg>
					<seg id="b.ACT.15.8" type="verse">
						Sidi Ṛebbi yessnen ulawen, ibeggen-ed belli iqbel-iten imi i sen-yefka Ṛṛuḥ iqedsen am akken i ɣ-t-id-yefka i nukkni ; 
					</seg>
					<seg id="b.ACT.15.9" type="verse">
						ur yexdim ara lxilaf gar-aɣ d yid-sen, imi i gṣeffa ulawen-nsen s liman ula d nutni.  
					</seg>
					<seg id="b.ACT.15.10" type="verse">
						Ihi tura acuɣeṛ i tețjeṛṛibem Sidi Ṛebbi, mi tebɣam aț-țessersem ɣef tuyat n wid yumnen azaglu ur nerfid nukkni, ur rfiden lejdud-nneɣ ;  
					</seg>
					<seg id="b.ACT.15.11" type="verse">
						lameɛna s ṛṛeḥma n Sidna Ɛisa swayes i numen, i nețțusellek am akken țțusellken ula d nutni.  
					</seg>
					<seg id="b.ACT.15.12" type="verse">
						Akken ma llan di tejmaɛt ssusmen, dɣa smeḥsisen i Bulus d Barnabas i d-iḥekkun licaṛat d leɛǧayeb i gexdem Sidi Ṛebbi yis-sen ger leǧnas ur nelli ara n wat Isṛail.  
					</seg>
					<seg id="b.ACT.15.13" type="verse">
						Mi kfan ameslay, inṭeq Yeɛqub yenna-d : Ay atmaten, ḥesset-iyi-d : Tura 
					</seg>
					<seg id="b.ACT.15.14" type="verse">
						Semɛun yeḥka-d amek i d-ixtaṛ Sidi Ṛebbi si ger leǧnas si tazwara, lumma ara yeddun s yisem-is.  
					</seg>
					<seg id="b.ACT.15.15" type="verse">
						S wakka, yedṛa-d wayen i d nnan lenbiya am akken yura di tektabt iqedsen :  
					</seg>
					<seg id="b.ACT.15.16" type="verse">
						Deg ussan-nni, a d-uɣaleɣ a s-ɛiwdeɣ lebni i wexxam n Dawed ; axxam-nni yeɣlin, ad sbeddeɣ leḥyuḍ-is ihudden,  
					</seg>
					<seg id="b.ACT.15.17" type="verse">
						iwakken ayen i d-iqqimen seg imdanen akk-d leǧnas meṛṛa i geslan s yisem-iw, ad nadin ɣef Sidi Ṛebbi.  
					</seg>
					<seg id="b.ACT.15.18" type="verse">
						Akka i d-yenna Sidi Ṛebbi i gxeddmen lecɣal-agi i d-ihegga si zik.  
					</seg>
					<seg id="b.ACT.15.19" type="verse">
						Ihi a wen-d-iniɣ : lemmer ufiɣ, ur nrennu ara aɣilif i wid ur nelli ara n wat Isṛail, i gumnen s Sidna Ɛisa.  
					</seg>
					<seg id="b.ACT.15.20" type="verse">
						Lameɛna a sen-naru tabṛaț iwakken ad ṭṭixṛen ɣef wučči n weksum immezlen i lmeṣnuɛat d ssadat. Ad ttixṛen daɣen i yir tikli, i wučči n lmal immurḍsen akk-d tissit n idammen, 
					</seg>
					<seg id="b.ACT.15.21" type="verse">
						axaṭer si zzman aqdim llan yemdanen ițbecciṛen ccariɛa n Musa di mkul tamdint, yerna mkul ass n westeɛfu qqaṛen taktabt-is di leǧwameɛ n wat Isṛail.  
					</seg>
					<seg id="b.ACT.15.22" type="verse">
						Ihi ṛṛusul, imeqqranen n tejmaɛt akk-d watmaten meṛṛa walan belli d ṛṛay yelhan ma yella xtaṛen-d kra n watmaten si gar-asen, iwakken a ten-ceggɛen ɣer temdint n Antyuc nutni d Bulus akk-d Barnabas. Xtaṛen Yuda, ițusemman Barsaba akk-d Silas ; d irgazen i țqadaṛen watmaten. 
					</seg>
					<seg id="b.ACT.15.23" type="verse">
						Fkan asen tabṛaț i deg uran :  Ay atmaten ur nelli ara n wat Isṛail, i gzedɣen di temdinin n Antyuc, n Surya akk-d Silisya, țsellimen-d fell-awen ṛṛusul akk-d imeqqranen n tejmaɛt akk-d watmaten n temdint n Lquds.  
					</seg>
					<seg id="b.ACT.15.24" type="verse">
						Nesla belli kra n watmaten-nneɣ ṛuḥen-d ɣuṛ-wen mbla ma nefka-yasen lameṛ, rwin-kkun s yimeslayen-nsen, skecmen-awen ccekk.  
					</seg>
					<seg id="b.ACT.15.25" type="verse">
						Tura mi nemcawaṛ, neqsed s yiwen ṛṛay a d-nextiṛ kra n watmaten, ara wen-nceggeɛ nutni d watmaten nneɣ eɛzizen Bulus d Barnabas ;  
					</seg>
					<seg id="b.ACT.15.26" type="verse">
						nutni i gsebblen tudert nsen ɣef yisem n Sidna Ɛisa Lmasiḥ. + 
					</seg>
					<seg id="b.ACT.15.27" type="verse">
						Nceggeɛ-awen ihi Yuda akk-d Silas ara wen-d-yeṣṣiwḍen s yiman nsen imeslayen-agi :  
					</seg>
					<seg id="b.ACT.15.28" type="verse">
						Ṛṛuḥ iqedsen akk-d nukkni, nwala d ayen yelhan m'ur nḥettem ara fell-awen ayen nniḍen sennig wayen ilaqen,   
					</seg>
					<seg id="b.ACT.15.29" type="verse">
						yeɛni aț-țettixṛem i wučči n iseflawen yemmezlen i lmeṣnuɛat, i tissit n idammen, i lmal yemmuṛdsen d zzna. D ayen yelhan ma tḥudrem iman-nwen ɣef wannect-agi. Qqimet di lehna.  
					</seg>
					<seg id="b.ACT.15.30" type="verse">
						Imiren wid-nni yețwaxtaṛen ǧǧan atmaten di lehna, ṛuḥen ɣer temdint n Antyuc. Dinna jemɛen-d atmaten, fkan-asen tabṛaț-nni.  
					</seg>
					<seg id="b.ACT.15.31" type="verse">
						Mi ț-id-ɣṛan, feṛḥen aṭas s lewṣayat yellan deg-s d yimeslayen i ten-isǧehden. 
					</seg>
					<seg id="b.ACT.15.32" type="verse">
						Yuda d Silas iwumi yețțunefk a d-țxebbiṛen s ɣuṛ Sidi Ṛebbi, nhan atmaten-nni, sǧehden-ten s waṭas n yimeslayen.  
					</seg>
					<seg id="b.ACT.15.33" type="verse">
						Mi sɛeddan dinna kra n wussan, serrḥen-asen watmaten ad uɣalen di lehna ɣer wid i ten-id-iceggɛen ; 
					</seg>
					<seg id="b.ACT.15.34" type="verse">
						ma d Silas iɛǧeb-as lḥal yebɣa ad yernu kra n wussan dinna. 
					</seg>
					<seg id="b.ACT.15.35" type="verse">
						Bulus d Barnabas qqimen di temdint-agi n Antyuc , sselmaden, țbecciṛen awal n Sidi Ṛebbi nutni d waṭas n watmaten nniḍen.  
					</seg>
					<seg id="b.ACT.15.36" type="verse">
						Mi ɛeddan kra n wussan, Bulus yenna-yas i Barnabas : Eyya a nuɣal a nesteqsi ɣef watmaten yellan di temdinin anda nbecceṛ awal n Sidi Ṛebbi, iwakken a nẓer amek i țilin. 
					</seg>
					<seg id="b.ACT.15.37" type="verse">
						Barnabas yebɣa ad yawi yid-sen Yuḥenna ițusemman Maṛqus, 
					</seg>
					<seg id="b.ACT.15.38" type="verse">
						lameɛna Bulus ur yeqbil ara ad awin yid-sen win akken i ten yeǧǧan di tmurt n Bamfilya, yerna ur ten-iɛawen ara di ccɣel-nsen.  
					</seg>
					<seg id="b.ACT.15.39" type="verse">
						Ikker yiwen lxilaf gar-asen armi mfaṛaqen. Barnabas yewwi yid-es Maṛqus, rekben di lbabuṛ ɣer tegzirt n Qubṛus, 
					</seg>
					<seg id="b.ACT.15.40" type="verse">
						ma d Bulus yextaṛ Silas ad iddu yid-es. Atmaten n tejmaɛt wekklen-t i ṛṛeḥma n Sidi Ṛebbi, dɣa iṛuḥ. 
					</seg>
					<seg id="b.ACT.15.41" type="verse">
						Yekka-d nețța d Silas si tmura n Surya akk-d Silisya, isseǧhad tijmaɛin n watmaten.  
					</seg>
				</div>
				<div id="b.ACT.16" type="chapter">
					<seg id="b.ACT.16.1" type="verse">
						Bulus d Silas wwḍen ɣer temdinin n Derba d Listra ; ufan dinna yiwen unelmad isem-is Timuti, baba-s d ayunani, ma d yemma-s n wat Isṛail, nețțat daɣen tumen s Lmasiḥ. 
					</seg>
					<seg id="b.ACT.16.2" type="verse">
						Atmaten yellan di temdint n Listra ț-țemdint n Ikunyum ḥemmlen-t yerna țcekkiṛen-t. 
					</seg>
					<seg id="b.ACT.16.3" type="verse">
						Bulus yebɣa ad yawi yid-es Timuti, daymi i s-iḍehheṛ ɣef ddemma n wat Isṛail yellan dinna, axaṭer ẓran akk belli baba-s d ayunani.  
					</seg>
					<seg id="b.ACT.16.4" type="verse">
						Di yal tamdint i deg ɛeddan, țxebbiṛen atmaten s lewṣayat yellan di tebṛaț i d-fkan ṛṛusul d imeqqranen n temdint n Lquds, nehhun-ten ad tebɛen lewṣayat-agi.  
					</seg>
					<seg id="b.ACT.16.5" type="verse">
						Tijmaɛin n watmaten țimɣuṛent di liman, leḥsab n widak yumnen s Lmasiḥ yețnerni kull ass.  
					</seg>
					<seg id="b.ACT.16.6" type="verse">
						Ṛṛuḥ iqedsen ur sen-iserreḥ ara ad ṛuḥen ad beccṛen awal n Sidi Ṛebbi di tmurt n Asya, dɣa zegren timura n Frijya d Galasya. 
					</seg>
					<seg id="b.ACT.16.7" type="verse">
						Mi wwḍen ɣer tmurt n Misya, ɛeṛden ad ṛuḥen ɣer tmurt n Bitinya ; lameɛna Ṛṛuḥ n Sidna Ɛisa ur sen-iserreḥ ara daɣen ad ṛuḥen ɣer dinna.  
					</seg>
					<seg id="b.ACT.16.8" type="verse">
						Ɛeddan si tmurt n Misya, ṣubben ɣer temdint n Truwas. 
					</seg>
					<seg id="b.ACT.16.9" type="verse">
						Deg iḍ, iweḥḥa-yas-ed Ṛebbi i Bulus, iwala yiwen umezdaɣ n Masidunya ibedd-ed ɣuṛ-es, ițḥellil-it ad iɛeddi ɣuṛ-sen ɣer tmurt n Masidunya a ten-iɛiwen.  
					</seg>
					<seg id="b.ACT.16.10" type="verse">
						Mbeɛd ayen i s-d-iweḥḥa Sidi Ṛebbi i Bulus, nennuda amek ara nṛuḥ ɣer tmurt n Masidunya, axaṭer nefhem belli d Sidi Ṛebbi i ɣ-d yessawlen iwakken a nbecceṛ Lexbeṛ n lxiṛ  di tmurt-nni.  
					</seg>
					<seg id="b.ACT.16.11" type="verse">
						Mi nerkeb di lbabuṛ si temdint n Truwas, nṛuḥ qbala ɣer tegzirt n Samutras. Azekka-nni nkemmel ɣer temdint n Nabulis. 
					</seg>
					<seg id="b.ACT.16.12" type="verse">
						Syenna nṛuḥ ɣer temdint n Filibus, illan țamdint tamezwarut n Masidunya i gesteɛmeṛ Ṛuman ; nesɛedda kra n wussan dinna.  
					</seg>
					<seg id="b.ACT.16.13" type="verse">
						Ass n westeɛfu, neffeɣ si temdint nṛuḥ ɣer rrif n wasif, nɣil a naf amkan anda țnejmaɛen i tẓallit. Nufa dinna kra n tilawin nnejmaɛent, neqqim iwakken a nemmeslay yid sent. 
					</seg>
					<seg id="b.ACT.16.14" type="verse">
						Tella dinna yiwet n tmeṭṭut isem-is Lidya n temdint n Tyatir, teznuzu lkețțan azeggaɣ ɣlayen ; ț-țameṭṭut iḍuɛen Sidi Ṛebbi. M'akken i d-tesmeḥsis, Sidi Ṛebbi yeldi-yas ul-is iwakken aț-țerr ddehn is ɣer wayen i d-yeqqaṛ Bulus.  
					</seg>
					<seg id="b.ACT.16.15" type="verse">
						Mi tețwaɣḍes deg waman nețțat d wat wexxam-is, teɛṛeḍ-aɣ, tenna-d : ma twalam umneɣ seg ul-iw s Sidi Ṛebbi, eyyaw aț-țesɛeddim kra n wussan deg wexxam-iw. Dɣa teḥreṣ-aɣ iwakken a nekcem.  
					</seg>
					<seg id="b.ACT.16.16" type="verse">
						Yiwen wass mi nteddu ɣer wemkan-nni n tẓallit, temmuger-aɣ-d yiwet n tqeddact ițwamelken, ț- țaderwict, tețțawi-d aṭas n lfayda i yemɛellmen i ɣef txeddem.  
					</seg>
					<seg id="b.ACT.16.17" type="verse">
						Tettabaɛ-aɣ-d nekk d Bulus, tețɛeggiḍ teqqaṛ : Imdanen-agi d iqeddacen n Ṛebbi ɛlayen, țbecciṛen-awen abrid n leslak.  
					</seg>
					<seg id="b.ACT.16.18" type="verse">
						Acḥal n wussan nețțat tettabaɛ deg-nneɣ, yuɣal Bulus yeɛya deg-s, yezzi ɣuṛ-es, yenna i uṛuḥani i ț-imelken : Umṛeɣ-k s yisem n Ɛisa Lmasiḥ, effeɣ si tmeṭṭut-agi ! Imiren kan, yeffeɣ-it uṛuḥani-nni.  
					</seg>
					<seg id="b.ACT.16.19" type="verse">
						Imɛellmen-is mi walan dayen ur sen-d-tețțawi ara lfayda, ṭṭfen Bulus d Silas, zzuɣṛen-ten ɣer wezniq n temdint anda țnejmaɛen lɣaci zdat lḥukkam. 
					</seg>
					<seg id="b.ACT.16.20" type="verse">
						Wwin-ten ɣer lḥakem n tmurt n Ṛuman nnan : Imdanen-agi-nni n wat Isṛail cewwlen tamdint-nneɣ. 
					</seg>
					<seg id="b.ACT.16.21" type="verse">
						Sselmaden lɛaddat ur nezmir a tent-neqbel neɣ a tent-netbeɛ nukkni yellan d iṛumaniyen.  
					</seg>
					<seg id="b.ACT.16.22" type="verse">
						Lɣaci kkren-d ɣuṛ-sen s leɛyaḍ, dɣa lḥukkam n Ṛuman umṛen a sen-cerrgen llebsa-nsen, a ten wwten s ujelkkaḍ ( s ucelliṭ ). 
					</seg>
					<seg id="b.ACT.16.23" type="verse">
						Mi sen-sseṛwan tiyitiwin, rran-ten ɣer lḥebs, umṛen i wɛessas n lḥebs a ten-iɛas akken ilaq. 
					</seg>
					<seg id="b.ACT.16.24" type="verse">
						Akken i t-yewweḍ lameṛ-agi, aɛessas-nni yerra-ten ɣer lḥebs yellan seddaw tmurt, yerna yurez-asen idaṛṛen s snasel. 
					</seg>
					<seg id="b.ACT.16.25" type="verse">
						Di țnaṣfa n yiḍ, Bulus d Silas deɛɛun ɣer Sidi Ṛebbi, cennun, țḥemmiden-t, imeḥbas nniḍen smeḥsisen-asen.  
					</seg>
					<seg id="b.ACT.16.26" type="verse">
						Taswiɛt kan, tezlez tmurt armi yenhezz ula d lsas n lḥebs ; imiren kan ldint tewwura n lḥebs, snasel icudden imeḥbas meṛṛa qelɛent-ed.  
					</seg>
					<seg id="b.ACT.16.27" type="verse">
						Aɛessas-nni ikker-ed ; mi gwala tiwwura n lḥebs ldint, ijbed-ed asekkin is iwakken ad ineɣ iman-is ; yenwa rewlen imeḥbas-nni.  
					</seg>
					<seg id="b.ACT.16.28" type="verse">
						Lameɛna Bulus iɛeggeḍ s lǧehd is, yenna-yas : Eḥbes ! Ḥader aț-țenɣeḍ iman ik ! Aql-aɣ akk dagi.  
					</seg>
					<seg id="b.ACT.16.29" type="verse">
						Dɣa aɛessas yumeṛ a s-d-ceɛlen tafat, yuzzel ɣer daxel n lḥebs ; yeɣli ɣer idaṛṛen n Bulus d Silas, ițergigi. 
					</seg>
					<seg id="b.ACT.16.30" type="verse">
						Yessufeɣ-iten-id si lḥebs, yenna yasen : A ssyad-i, d acu i glaqen a t xedmeɣ iwakken ad țțusellkeɣ ?  
					</seg>
					<seg id="b.ACT.16.31" type="verse">
						Rran-as : Amen s Sidna Ɛisa, aț-țețusellkeḍ s kečč s wat wexxam-ik.  
					</seg>
					<seg id="b.ACT.16.32" type="verse">
						Dɣa beccṛen-as awal n Sidi Ṛebbi i nețța d wat wexxam-is meṛṛa. 
					</seg>
					<seg id="b.ACT.16.33" type="verse">
						Deg yiḍ-nni kan, aɛessas-nni yewwi-ten anda ara sen-yessired lejruḥ-nsen ; imiren-nni sɣeḍsen-t deg aman s nețța s twacult-is. 
					</seg>
					<seg id="b.ACT.16.34" type="verse">
						Yuɣal nețța d Bulus d Silas ɣer wexxam-is, issers-asen-d ad ččen. Yefṛeḥ aṭas nețța d wat wexxam-is imi umnen s Sidi Ṛebbi. 
					</seg>
					<seg id="b.ACT.16.35" type="verse">
						Akken yuli wass, lḥukkam n Ṛuman ceggɛen wid ara yinin i uɛessas n lḥebs : Serreḥ-asen i imeḥbas-nni ! 
					</seg>
					<seg id="b.ACT.16.36" type="verse">
						Aɛessas ixebbeṛ Bulus yenna yas : Lḥukkam umṛen-iyi-d a wen serrḥeɣ ; tura tzemrem aț-țefɣem, ṛuḥet di lehna !  
					</seg>
					<seg id="b.ACT.16.37" type="verse">
						Lameɛna Bulus yenna-yas : Amek ! Ewten-aɣ zdat medden s ujelkaḍ ( s ucelliḍ ) mbla ma nɛedda di ccṛeɛ nukni yellan d iṛumaniyen yerna skecmen-aɣ ɣer lḥebs tura bɣan a ɣ-ssufɣen s tuffra ? Awah ! A d-asen nutni s yiman-nsen a ɣ-serrḥen.  
					</seg>
					<seg id="b.ACT.16.38" type="verse">
						Wid-nni i d-ițțuceggɛen ssawḍen imeslayen-nni i lḥukkam n Ṛuman. Lḥukkam ikcem-iten lxuf mi slan belli Bulus d Silas d iṛumaniyen i llan. Usan-d ḍelben deg-sen ssmaḥ, serrḥen-asen si lḥebs, 
					</seg>
					<seg id="b.ACT.16.39" type="verse">
						ḥellelen-ten ad ffɣen si temdint. 
					</seg>
					<seg id="b.ACT.16.40" type="verse">
						Mi ffɣen si lḥebs, Bulus d Silas ṛuḥen ɣer wexxam n Lidya, anda nnejmaɛen d watmaten, nhan-ten, imiren ṛuḥen.  
					</seg>
				</div>
				<div id="b.ACT.17" type="chapter">
					<seg id="b.ACT.17.1" type="verse">
						Bulus d Silas ɛeddan si temdinin n Anfibulis akk-d Abulunis, wwḍen ɣer temdint n Tiṣalunik anda sɛan wat Isṛail lǧameɛ.  
					</seg>
					<seg id="b.ACT.17.2" type="verse">
						Akken yennum, Bulus yekcem ɣer lǧameɛ ; tlata smanat, mkul ass n westeɛfu, ițmeslay yid-sen ɣef wawal n Ṛebbi. 
					</seg>
					<seg id="b.ACT.17.3" type="verse">
						Issefham-asen, ițbeggin-asen-d di Tira belli Lmasiḥ ilaq ad yeɛteb yerna a d-yeḥyu si ger lmegtin, iqqaṛ-asen : Ɛisa-yagi ɣef i wen-d-hedṛeɣ, d nețța i d Lmasiḥ.  
					</seg>
					<seg id="b.ACT.17.4" type="verse">
						Kra deg-sen umnen ; aṭas n iyunaniyen iḍuɛen Sidi Ṛebbi d waṭas n tilawin n laṣel i geddan daɣen d Bulus akk-d Silas.  
					</seg>
					<seg id="b.ACT.17.5" type="verse">
						Lameɛna at Isṛail usmen, dɣa wwin yid-sen kra n yergazen n diri ițmenṭaṛen deg iberdan, sekkren ccwal ger lɣaci, cewwlen tamdint meṛṛa, zeḍmen ɣer wexxam n Yazun, qellben ɣef Bulus d Silas iwakken a ten-caṛɛen zdat lɣaci. 
					</seg>
					<seg id="b.ACT.17.6" type="verse">
						Imi ur ten-ufin ara, zuɣṛen-d Yazun d kra n watmaten ɣer lḥukkam n temdint, bdan țɛeggiḍen : D irgazen-agi i gerwin ddunit, atan usan-d armi d ɣuṛ-nneɣ, 
					</seg>
					<seg id="b.ACT.17.7" type="verse">
						Yazun isṭerḥeb yis-sen. Xulfen lumuṛ n Qayṣer, qqaṛen belli yella ugellid nniḍen ițusemman Ɛisa.  
					</seg>
					<seg id="b.ACT.17.8" type="verse">
						S yimeslayen-agi, sḥeṛcen lɣaci akk-d lḥakem n temdint. 
					</seg>
					<seg id="b.ACT.17.9" type="verse">
						Ugin a sen-serrḥen i Yazun d watmaten nniḍen armi xellṣen lexṭiya.  
					</seg>
					<seg id="b.ACT.17.10" type="verse">
						Mi d-yewweḍ yiḍ, atmaten srewlen Bulus d Silas ɣer temdint n Biri. Mi wwḍen, kecmen ɣer lǧameɛ n wat Isṛail. 
					</seg>
					<seg id="b.ACT.17.11" type="verse">
						Lɣaci n dinna sṭerḥben yis-sen axiṛ n wid n temdint n Tiṣalunik , qeblen awal n Ṛebbi s wul yeṣfan. Kull ass țnadin di Tira iqedsen iwakken ad walin ma yella ț-țideț, yella di tira wayen i d-qqaṛen. 
					</seg>
					<seg id="b.ACT.17.12" type="verse">
						Aṭas seg-sen i gumnen ; ger iyunaniyen, aṭas n tilawin n laṣel d yergazen nniḍen i gumnen daɣen.  
					</seg>
					<seg id="b.ACT.17.13" type="verse">
						Lameɛna mi slan wat Isṛail n Tiṣalunik belli Bulus ițbecciṛ awal n Ṛebbi di temdint n Biri, uzzlen-d ad rwin lɣaci, a ten-cewwlen. 
					</seg>
					<seg id="b.ACT.17.14" type="verse">
						Dɣa atmaten srewlen imiren Bulus ɣer lǧiha n lebḥeṛ, ma d Silas d Timuti qqimen di temdint n Biri. 
					</seg>
					<seg id="b.ACT.17.15" type="verse">
						Widak yewwin Bulus, ssawḍen-t armi ț-țamdint n Atinya, syenna uɣalen-d ɣer temdint n Biri. Iweṣṣa-ten Bulus ad inin i Silas d Timuti, ur țɛeṭṭilen ara a t-leḥqen.  
					</seg>
					<seg id="b.ACT.17.16" type="verse">
						M'akken i gețṛaǧu Silas akk-d Timuti di temdint n Atinya, Bulus iɣaḍ-it lḥal mi gwala tamdint-nni teččuṛ d lmeṣnuɛat i țɛebbiden imezdaɣ-is.  
					</seg>
					<seg id="b.ACT.17.17" type="verse">
						Di lǧameɛ, yebda ițmeslay d wat Isṛail akk-d iyunaniyen iḍuɛen Sidi Ṛebbi. Ițmeslay daɣen akk-d wid i d-ițemlili kull ass di tejmaɛt n temdint.  
					</seg>
					<seg id="b.ACT.17.18" type="verse">
						Kra n lɛulama yețfelsifen, yeɛni wid ițekkin di tejmaɛt n Ibikur akk-d Stuwis, bdan țmeslayen yid-es. Kra qqaṛen : D acu i gebɣa ad yini bu lehduṛ agi ? Wiyaḍ qqaṛen : Waqila yețbecciṛ iṛebbiten ibeṛṛaniyen ! Axaṭer Bulus yella ițbecciṛ-asen ɣef Sidna Ɛisa akk-d ḥeggu n lmegtin.  
					</seg>
					<seg id="b.ACT.17.19" type="verse">
						Dɣa wwin-t yid-sen ɣeryiwen wemkan n ccṛeɛ n temdint-nni iwumi qqaṛen Laryufaj, nnan-as : Nezmer a nẓer d acu-t uselmed agi ajdid i ɣ-d-tewwiḍ ?  
					</seg>
					<seg id="b.ACT.17.20" type="verse">
						Axaṭer nesla-yak tețmeslayeḍ-ed ɣef temsalin yessewhamen. Nebɣa a nissin lmeɛna-nsent.  
					</seg>
					<seg id="b.ACT.17.21" type="verse">
						Imezdaɣ n temdint n Atinya akk-d ibeṛṛaniyen i gzedɣen dinna, ḥemmlen ad sɛeddin lweqt-nsen anagar deg umeslay d usmeḥses i lexbaṛat ijdiden i d-ițeffɣen.  
					</seg>
					<seg id="b.ACT.17.22" type="verse">
						Bulus ibedd di tlemmast n Laryufaj yenna : Ay irgazen n temdint n Atinya, ẓriɣ-kkun tẓewṛem yerna tettabaɛem ddin di mkul ḥaǧa; 
					</seg>
					<seg id="b.ACT.17.23" type="verse">
						axaṭer ḥewwseɣ akk tamdint-nwen, walaɣ lmeṣnuɛat akk i tɛebdem ; ufiɣ daɣen yiwen n idebder anda yura : « I Ṛebbi-nni ur nețwassen ara. » Win akken i tɛebbdem mbla ma tessnem-t, d nețța i wen-țbecciṛeɣ. 
					</seg>
					<seg id="b.ACT.17.24" type="verse">
						D nețța i d-ixelqen ddunit d wayen yellan deg-s, d Bab igenwan d lqaɛa, ur yezdiɣ ara di leǧwameɛ i bnan ifassen n yemdanen. 
					</seg>
					<seg id="b.ACT.17.25" type="verse">
						Ur yeḥwaǧ ara ad xedmen fell-as yemdanen am akken yella wayen i t-ixuṣṣen, nețța i d-ițțaken i yemdanen meṛṛa tudert, ṛṛuḥ d wayen akk yellan.  
					</seg>
					<seg id="b.ACT.17.26" type="verse">
						Seg yiwen wemdan i d-ixleq akk leǧnas, yeɛmeṛ yis-sen ddunit ; yefka-yasen lewqat i tudert-nsen akk-d tilisa i tmura-nsen.  
					</seg>
					<seg id="b.ACT.17.27" type="verse">
						Sidi Ṛebbi ixdem annect-agi meṛṛa iwakken ad nadin fell-as ; ahat a t-afen s usferfed, nețța ur nebɛid ara ɣef mkul yiwen deg-nneɣ.  
					</seg>
					<seg id="b.ACT.17.28" type="verse">
						Yis i nesɛa tudert, i nteddu, i nețțili ; d ayen i d-nnan daɣen kra seg imedyazen-nwen : « ula d nukkni, darraw-is ! »  
					</seg>
					<seg id="b.ACT.17.29" type="verse">
						Ihi imi nella d arraw n Sidi Ṛebbi, ur ilaq ara a nɣil belli Ṛebbi yețțemcabi ɣer lmeṣnuɛ n ddheb, neɣ n lfeṭṭa, neɣ n wezṛu yețwanejṛen s ufus ț-țmusni n wemdan.  
					</seg>
					<seg id="b.ACT.17.30" type="verse">
						Sidi Ṛebbi isemmeḥ-asen i yemdanen asmi akken ur t-ssinen ara; tura issawel-asen-d akk di mkul amkan iwakken ad beddlen tikli, a d-uɣalen ɣuṛ-es. 
					</seg>
					<seg id="b.ACT.17.31" type="verse">
						Axaṭer yextaṛ ass i deg ara iḥaseb imdanen s lḥeqq, s wemdan i gextaṛ yerna yefka-yaɣ-d akk țțbut mi t-id-isseḥya si ger lmegtin.  
					</seg>
					<seg id="b.ACT.17.32" type="verse">
						Mi slan iheddeṛ-ed ɣef ḥeggu n lmegtin, kra țmesxiṛen, wiyaḍ qqaṛen-as : A k-nḥess ɣef wannect-agi tikkelt nniḍen...  
					</seg>
					<seg id="b.ACT.17.33" type="verse">
						Imiren, Bulus iṛuḥ yeǧǧa-ten. 
					</seg>
					<seg id="b.ACT.17.34" type="verse">
						Ɣas akken aṭas i gețmesxiṛen, llan kra deg-sen umnen, ddan yid-es . Yella gar-asen Dunisus i gțekkin di tejmaɛt n Laryufaj, yiwet n tmeṭṭut isem-is Damaris akk-d wiyaḍ.  
					</seg>
				</div>
				<div id="b.ACT.18" type="chapter">
					<seg id="b.ACT.18.1" type="verse">
						Bulus iṛuḥ si temdint n Atinya ɣer temdint n Kurintus. 
					</seg>
					<seg id="b.ACT.18.2" type="verse">
						Yufa dinna yiwen wergaz n wat Isṛail, isem-is Akilas, laṣel-is n tmurt n Tqenṭert ; yewweḍ-ed deg ussan-nni kan si tmurt n Selyan nețța ț-țmeṭṭut-is Brisila, axaṭer Qayṣer Kludyus yumeṛ i wat Isṛail meṛṛa ad ffɣen si temdint n Ṛuma.  
					</seg>
					<seg id="b.ACT.18.3" type="verse">
						Imi Brisila d Akilas xeddmen iqiḍunen am Bulus, yeqqim ɣuṛ-sen xeddmen s tdukli. 
					</seg>
					<seg id="b.ACT.18.4" type="verse">
						Mkul ass n westeɛfu, Bulus ițmeslay di lǧameɛ, ițbecciṛ i wat Isṛail akk-d iyunaniyen ttabaɛen ddin n wat Isṛail, iwakken ad amnen.  
					</seg>
					<seg id="b.ACT.18.5" type="verse">
						Mi d-usan Silas d Timuti si tmurt n Masidunya, Bulus yuɣal ițțelhay kan d ubecceṛ n wawal n Ṛebbi, ițbeggin ed i wat Isṛail belli d Ɛisa i d Lmasiḥ. 
					</seg>
					<seg id="b.ACT.18.6" type="verse">
						Imi i t-xulfen yerna regmen-t, Bulus yezwi icuḍaḍ-is, yenna-yasen : Cfut ur teqbilem ara leslak-agi, ddnub i yirawen-nwen ! Nekk ayen i yi-d-yewwi lḥal xedmeɣ-t. Ihi sya d asawen, ad ṛuḥeɣ ɣer wat leǧnas ur nelli ara seg warraw n wat Isṛail. 
					</seg>
					<seg id="b.ACT.18.7" type="verse">
						Mi d-iffeɣ syenna, ikcem ɣer wexxam n Tit Justus, i gellan d amdan iḍuɛen Sidi Ṛebbi ; axxam-is yezga-d tama n lǧameɛ n wat Isṛail. 
					</seg>
					<seg id="b.ACT.18.8" type="verse">
						Krisbus, ameqqran n lǧameɛ yumen s Ɛisa Lmasiḥ nețța d wat wexxam-is meṛṛa ; aṭas n wat kurintus daɣen i gumnen mi slan s wayen i d-yenna Bulus, dɣa țwaɣeḍsen deg waman.  
					</seg>
					<seg id="b.ACT.18.9" type="verse">
						Yiwen n yiḍ, Sidi Ṛebbi iweḥḥa yas-ed di targit i Bulus yenna-yas-d : Ur țțaggad ara, kemmel ehdeṛ ur țsusum ara ! 
					</seg>
					<seg id="b.ACT.18.10" type="verse">
						Axaṭer aqli-n yid-ek ! Yiwen ur izmir ad issers afus-is fell-ak iwakken a k-yexdem cceṛ, axaṭer aṭas i gellan d ayla-w di temdint-agi.  
					</seg>
					<seg id="b.ACT.18.11" type="verse">
						Bulus yeqqim aseggas d sețța wagguren ger wat kurintus, isselmad asen awal n Sidi Ṛebbi.  
					</seg>
					<seg id="b.ACT.18.12" type="verse">
						Di lweqt-nni i deg yella Galyun d lḥakem ɣef tmurt n Lakaya, at Isṛail msefhamen, ddukklen ɣef Bulus, wwin-t ɣer wexxam n ccṛeɛ, nnan :  
					</seg>
					<seg id="b.ACT.18.13" type="verse">
						Argaz-agi issamaṛ lɣaci ad ɛebden Ṛebbi s webrid ixulfen ccariɛa.  
					</seg>
					<seg id="b.ACT.18.14" type="verse">
						Mi gekker Bulus ad ihdeṛ, inṭeq Galyun yenna i wat Isṛail : Lemmer d lbaṭel neɣ d ayen n diri i gexdem, zemreɣ a wen ḥesseɣ am akken yella di lqanun ay at Isṛail ; 
					</seg>
					<seg id="b.ACT.18.15" type="verse">
						meɛna imi d amjadel ɣef yimeslayen, ɣef yismawen akk-d ccariɛa n Musa, ayagi d ccɣel-nwen ! Ur bɣiɣ ara ad ḥekmeɣ ɣef wannect-a. 
					</seg>
					<seg id="b.ACT.18.16" type="verse">
						Imiren issufeɣ-iten-id syenna. 
					</seg>
					<seg id="b.ACT.18.17" type="verse">
						Dɣa lɣaci mmɣen ɣef Sustin, ameqqran n lǧameɛ n wat Isṛail, ewten-t zdat wexxam n ccṛeɛ , Galyun ur s-tewqiɛ ara lmeɛna.  
					</seg>
					<seg id="b.ACT.18.18" type="verse">
						Bulus yerna aṭas n wussan di temdint n Kurintus ; syenna yeǧǧa atmaten di lehna, yerkeb lbabuṛ ɣer tmurt n Surya ; Brisila d Akilas ddan yid-es. Uqbel ad iṛuḥ si lmeṛṣa n temdint n Senkriya, iseṭṭel aqeṛṛuy-is axaṭer yefka lemɛahda i Sidi Ṛebbi.  
					</seg>
					<seg id="b.ACT.18.19" type="verse">
						Mi wwḍen ɣer temdint n Ifasus, mfaṛaqen : Bulus yeǧǧa iṛfiqen-is Akilas d Brisila, ma d nețța ikcem ɣer lǧameɛ n wat Isṛail, ițmeslay yid-sen.  
					</seg>
					<seg id="b.ACT.18.20" type="verse">
						Ḥellelen-t ad yernu kra wussan yid-sen, lameɛna ur yeqbil ara. 
					</seg>
					<seg id="b.ACT.18.21" type="verse">
						Yenna-yasen : A d-uɣaleɣ ɣuṛ-wen ma yebɣa Ṛebbi.  
					</seg>
					<seg id="b.ACT.18.22" type="verse">
						Yerkeb di lbabuṛ si temdint n Ifasus ɣer temdint n Qiṣarya ; syenna iṛuḥ a d-iẓer tajmaɛt n watmaten yellan di temdint n Lquds ; imiren iṣubb ɣer temdint n Antyuc. 
					</seg>
					<seg id="b.ACT.18.23" type="verse">
						Mi gesɛedda kra n wussan di temdint n Antyuc, yuɣal yeṭṭef abrid ɣer tmura n Galasya d Frijya, di mkul amkan yesseǧhad inelmaden di Liman.  
					</seg>
					<seg id="b.ACT.18.24" type="verse">
						Di lweqt-nni, yiwen wergaz n wat Isṛail yețțusemman Abulus, ilulen di temdint n Skandriya yellan di tmurt n Maṣeṛ, yusa-d ɣer temdint n Ifasus ; yezweṛ deg wawal yerna yessen mliḥ tira iqedsen. 
					</seg>
					<seg id="b.ACT.18.25" type="verse">
						Argaz-agi yelmed abrid n Sidi Ṛebbi, iǧhed di liman, ițbecciṛ, yesselmad s teḥqiq ayen i d-qqaṛent tira iqedsen ɣef Ɛisa Lmasiḥ , ɣas akken d aɣḍas n Yeḥya kan i gessen.  
					</seg>
					<seg id="b.ACT.18.26" type="verse">
						Yebda ițmeslay ɛinani di lǧameɛ n wat Isṛail. Akilas d Brisila mi s-slan wwin-t yid-sen, sfehmen-as tideț n webrid n Sidi Ṛebbi akken tella. 
					</seg>
					<seg id="b.ACT.18.27" type="verse">
						Imi i gebɣa Abulus ad iɛeddi ɣer tmurt n Akaya, atmaten kksen-as akukru, uran tabṛaț i inelmaden n temdint n Kurintus iwakken ad stṛeḥben yis. Mi gewweḍ ɣer dinna, s ṛṛeḥma n Sidi Ṛebbi iɛawen aṭas widak yumnen ; 
					</seg>
					<seg id="b.ACT.18.28" type="verse">
						axaṭer yețṛuẓu ɛinani awal n lecyux n wat Isṛail zdat lɣaci meṛṛa ; yerna ițbeggin-ed s tira iqedsen belli d Ɛisa i d Lmasiḥ.  
					</seg>
				</div>
				<div id="b.ACT.19" type="chapter">
					<seg id="b.ACT.19.2" type="verse">
						Yers-ed fell-awen Ṛṛuḥ iqedsen asmi i tumnem ? Rran-as : Leɛmeṛ nesli s Ṛṛuḥ-agi iqedsen.  
					</seg>
					<seg id="b.ACT.19.3" type="verse">
						Yenna-yasen : Anwa aɣḍas i-s-tețwaɣeḍsem ihi ? Rran-as : S weɣḍas n Yeḥya.  
					</seg>
					<seg id="b.ACT.19.4" type="verse">
						Bulus yenna-yasen : Yeḥya yesseɣḍes wid akk iqeblen ad beddlen tikli, yeqqaṛ i wegdud ad amnen s win ara d-yasen deffir-es, yeɛni s Sidna Ɛisa.  
					</seg>
					<seg id="b.ACT.19.5" type="verse">
						Mi slan i yimeslayen-agi, țwaɣeḍsen s yisem n Sidna Ɛisa. 
					</seg>
					<seg id="b.ACT.19.6" type="verse">
						Akken yessers Bulus ifassen-is fell-asen, ikcem-iten Ṛṛuḥ iqedsen, bdan heddṛen s tutlayin ur nețwassen ara, yerna țcaren-d ayen i sen-d-yusan s ɣuṛ Sidi Ṛebbi. 
					</seg>
					<seg id="b.ACT.19.7" type="verse">
						Imdanen-agi ad ilin di tnac yid-sen.  
					</seg>
					<seg id="b.ACT.19.8" type="verse">
						Dɣa Bulus ikcem ɣer lǧameɛ n wat Isṛail. Azal n tlata wagguren ițmeslay yid-sen, ițqenniɛ-iten iwakken ad amnen s wayen yeɛnan tagelda n Sidi Ṛebbi. 
					</seg>
					<seg id="b.ACT.19.9" type="verse">
						Lameɛna kra deg-sen yeqquṛ wul-nsen ugin ad amnen, rnan kkaten deg webrid n Sidna Ɛisa zdat lɣaci. Mi gwala annect-agi, Bulus iṭṭaxeṛ-asen, yewwi yid-es inelmaden, isselmad-iten kull ass deg wexxam n yiwen wergaz isem-is Tiranus.  
					</seg>
					<seg id="b.ACT.19.10" type="verse">
						Yeqqim dinna sin iseggasen armi imezdaɣ meṛṛa n tmurt n Asya, ama d at Isṛail ama d iyunaniyen, slan i wawal n Sidi Ṛebbi.  
					</seg>
					<seg id="b.ACT.19.11" type="verse">
						Sidi Ṛebbi ixeddem lbeṛhanat imeqqranen s ifassen n Bulus ; 
					</seg>
					<seg id="b.ACT.19.12" type="verse">
						lɣaci wwḍen armi srusun ɣef yimuḍan ula ț-țimucwaṛin neɣ iceṭṭiḍen yennulen Bulus, dɣa imuḍan ḥellun, wid akk yețțumelken țeffɣen ten leǧnun.  
					</seg>
					<seg id="b.ACT.19.13" type="verse">
						Kra iseḥḥaren n wat Isṛail, ileḥḥun seg wemkan ɣer wayeḍ, ɛerden ad ssuffɣen leǧnun seg wid yețwamelken, qqaṛen-asen : S yisem n Sidna Ɛisa, win akken i gețbecciṛ Bulus, effɣet seg-es !  
					</seg>
					<seg id="b.ACT.19.14" type="verse">
						Widak ixeddmen annect-agi llan di sebɛa yid-sen, d arraw n Ciba yellan d yiwen si lmuqedmin imeqqranen n at Isṛail. 
					</seg>
					<seg id="b.ACT.19.15" type="verse">
						Lǧen-nni yerra-yasen-d : Ɛisa ssneɣ-t, ssneɣ daɣen anwa i d Bulus, ma d kunwi d acu-kkun ?  
					</seg>
					<seg id="b.ACT.19.16" type="verse">
						Argaz-nni i gezdeɣ lǧen, izḍem fell-asen yekkat-iten armi rewlen seg wexxam d iɛeryanen, yerna jerḥen. 
					</seg>
					<seg id="b.ACT.19.17" type="verse">
						At Isṛail akk-d iyunaniyen meṛṛa izedɣen tamdint n Ifasus slan s wayagi, ikcem-iten meṛṛa lxuf, ḥemmden isem n Sidna Ɛisa.  
					</seg>
					<seg id="b.ACT.19.18" type="verse">
						Aṭas seg wid i gumnen, usan-d ad qiṛṛen zdat wiyaḍ, ḥkan-d ayen xedmen.  
					</seg>
					<seg id="b.ACT.19.19" type="verse">
						Aṭas seg wid yellan xeddmen ssḥur, wwin-d tiktabin-nsen s wayes xeddmen ssḥur, sseṛɣen-tent zdat medden. Ufan belli azal n xemsin alef n twiztin i d ssuma-nsent. 
					</seg>
					<seg id="b.ACT.19.20" type="verse">
						S wakka i gewweḍ wawal n Sidi Ṛebbi ɣer mkul amkan, ițnerni s tezmert n Sidi Ṛebbi. 
					</seg>
					<seg id="b.ACT.19.21" type="verse">
						Mi gɛedda wayagi akk, Bulus yeqsed ad iṛuḥ ɣer temdint n Lquds, ad iɛeddi si tmura n Masidunya akk-d Akaya ; ixemmem deg iman-is yenna : « M'ara awḍeɣ ɣer dinna, ilaq-iyi daɣen ad ṛuḥeɣ ɣer temdint n Ṛuma.»  
					</seg>
					<seg id="b.ACT.19.22" type="verse">
						Iceggeɛ ɣer tmurt n Masidunya sin seg imɛawnen-is, Timuti d Irastus ; ma d nețța yerna kra n wussan di tmurt n Asya.  
					</seg>
					<seg id="b.ACT.19.23" type="verse">
						Di lweqt-nni, ɣef ddemma n webrid n Sidi Ṛebbi ikker ccwal d ameqqran di temdint n Ifasus. 
					</seg>
					<seg id="b.ACT.19.24" type="verse">
						Yella yiwen uḥeddad isem-is Dimitriyus, iṣenneɛ s lfeṭṭa leǧwameɛ imecṭaḥ i d-yețmettilen lǧameɛ n Artimis, yesserbeḥ aṭas ixeddamen-is. 
					</seg>
					<seg id="b.ACT.19.25" type="verse">
						Isnejmaɛ-iten nutni d wid i gxeddmen lfeṭṭa am nețța, yenna yasen : Ay atmaten ! Teẓram belli rrbeḥ-nneɣ itekk-ed si lxedma-agi ; 
					</seg>
					<seg id="b.ACT.19.26" type="verse">
						teẓram yerna teslam daɣen ɣef Bulus-agi issamnen aṭas n lɣaci di temdint n Ifasus d waṭas n tmura n Asya. Yessamen lɣaci, yewwi-ten d webrid-is mi sen-iqqaṛ : « Iṛebbiten agi ițwaxedmen s ifassen n wemdan mačči d iṛebbiten n tideț » ; 
					</seg>
					<seg id="b.ACT.19.27" type="verse">
						ur nuggad ara kan aț-țeɣli ṣṣenɛa-nneɣ, lameɛna nuggad ad sseɣlin lqima i lǧameɛ n Artimis tameqqrant, taṛebbiț-nneɣ, qṛib a s-kksen lɛaḍima s wayes tețwaɛbed di tmurt n Asya d ddunit meṛṛa.  
					</seg>
					<seg id="b.ACT.19.28" type="verse">
						Mi slan i lehduṛ-agi, ikcem-iten wurrif, bdan țɛeggiḍen : Ț-țameqqrant Artimis, taṛebbiț n at Ifasus !  
					</seg>
					<seg id="b.ACT.19.29" type="verse">
						Tețțucewwel akk temdint, lɣaci uzzlen ɣer wexxam n umezgun, seddan yid-sen Gayus akk-d Aristark yellan d imasiduniyen, d iṛfiqen n Bulus, ițṣafaṛen yid-es. 
					</seg>
					<seg id="b.ACT.19.30" type="verse">
						Bulus yebɣa ad ikcem di tlemmast n lɣaci-nni, lameɛna ugin-as inelmaden. 
					</seg>
					<seg id="b.ACT.19.31" type="verse">
						Ula d kra n lḥukkam imeqqranen n tmurt n Asya yellan d imdukkal-is, ceggɛen ɣuṛ-es iwakken a t-ḥellelen ur ițṛuḥ ara ɣer wexxam n umezgun. 
					</seg>
					<seg id="b.ACT.19.32" type="verse">
						Anejmaɛ-nni yexṛeb, kra țɛeggiḍen akka, wiyaḍ akken nniḍen yerna aṭas deg-sen ur ẓrin ara acu i d sebba n unejmaɛ-nni.  
					</seg>
					<seg id="b.ACT.19.33" type="verse">
						At Isṛail sbedden-d Alixandru ad immeslay i lɣaci. Iwehha-yasen ufus-is ad ssusmen, iwakken a d-ihdeṛ, 
					</seg>
					<seg id="b.ACT.19.34" type="verse">
						lameɛna mi t-ɛeqlen n wat Isṛail i gella, bdan țɛeggiḍen meṛṛa ɣef tikkelt azal n snat sswayeɛ : Ț-țameqqrant Artimis n at Ifasus !  
					</seg>
					<seg id="b.ACT.19.35" type="verse">
						Lameɛna lamin n temdint ihedden lɣaci, yenna-yasen : Ay at Ifasus, anwa ur neẓri ara belli tamdint n Ifasus ț-țaɛessast n lǧameɛ Artimis tameqqrant akk-d lmeṣnuɛ-ines i d-iɣlin seg igenni ?  
					</seg>
					<seg id="b.ACT.19.36" type="verse">
						Imi ayagi yiwen ur yezmir a t-yenkeṛ, ilaq ihi aț-țhennim iman-nwen, ur xeddmet acemma s tuffɣa n leɛqel ! 
					</seg>
					<seg id="b.ACT.19.37" type="verse">
						Axaṭer irgazen-agi i d-tewwim ur ukiren lǧameɛ, ur rgimen Artimis taṛebbiț-nneɣ.  
					</seg>
					<seg id="b.ACT.19.38" type="verse">
						Ihi ma yella Dimitriyus d imdukkal-is sɛan sebba n uccetki ɣef yiwen, llan wussan n ccṛeɛ am akken llan lḥukkam ara ten-icaṛɛen , ad ṛuḥen ad ccetkin fell-asen. 
					</seg>
					<seg id="b.ACT.19.39" type="verse">
						Ma yella wayen nniḍen i tessuturem deg-sen, ad ḥekmen fell-asen deg unejmaɛ zdat lḥukkam. 
					</seg>
					<seg id="b.ACT.19.40" type="verse">
						Atan nuggad ad ccetkin fell-aɣ ɣef wayen yedṛan ass-agi imi ulac sebba ara nefk ɣef wunejmaɛ-agi. Mi gfukk ameslay, iserreḥ i lɣaci, yefra unejmaɛ.  
					</seg>
				</div>
				<div id="b.ACT.20" type="chapter">
					<seg id="b.ACT.20.1" type="verse">
						Mi tethedden lḥala ifuk ccwal, imiren Bulus isnejmaɛ-ed inelmaden, yenha-ten, dɣa yeǧǧa-ten di lehna, yeṭṭef abrid ɣer tmurt n Masidunya. 
					</seg>
					<seg id="b.ACT.20.2" type="verse">
						Mi gezger tamurt n Masidunya, inehhu inelmaden, isseǧhad-iten s waṭas yimeslayen ; syenna ikemmel abrid ɣer tmurt n iyunaniyen anda yeqqim tlata wagguren. 
					</seg>
					<seg id="b.ACT.20.3" type="verse">
						Mi gțeddu ad yerkeb di lbabuṛ ɣer tmurt n Surya, yesla belli at Isṛail mcawaṛen iwakken a t-xedɛen ; dɣa ibeddel ṛṛay, iṭṭef abrid ad yuɣal ɣer tmurt n Masidunya.  
					</seg>
					<seg id="b.ACT.20.4" type="verse">
						Ddan yid-es : Subatir, mmi-s n Birus si temdint n Biri ; Arisṭark akk-d Skundus n temdint n Tiṣalunik, Gayus n temdint n Derba ; yedda daɣen Timuti, Tucik akk-d Trufim n tmurt n Asya. 
					</seg>
					<seg id="b.ACT.20.5" type="verse">
						Wigi zwaren ɣer zdat, eṛǧan-aɣ di temdint n Truwas, 
					</seg>
					<seg id="b.ACT.20.6" type="verse">
						ma d nukni mi gɛedda Lɛid n weɣṛum mbla iɣes ( tamtunt ), nerkeb lbabuṛ si temdint n Filibus ; xemsa wussan mbeɛd, nelḥeq-iten ɣer temdint n Truwas, anda nesɛedda sebɛa wussan.  
					</seg>
					<seg id="b.ACT.20.7" type="verse">
						Ass amezwaru n dduṛt nennejmaɛ a nebḍu aɣṛum iwakken ad nemekti Lmasiḥ, Bulus ițmeslay nețța d inelmaden. Imi ilaq ad iṛuḥ azekka-nni, ikemmel yid-sen awal armi i gneṣṣef yiḍ ; 
					</seg>
					<seg id="b.ACT.20.8" type="verse">
						taɣuṛfeț anda i nennejmaɛ, ceɛlent deg-s aṭas n teftilin. 
					</seg>
					<seg id="b.ACT.20.9" type="verse">
						Yiwen ilemẓi, isem-is Utikus, yella yeqqim ɣef yiri n ṭṭaq. Imi i gɛeṭṭel Bulus deg umeslay, Utikus yewwi-t nuddam ; yeɣli-d si leɛli wis tlata armi d lqaɛa, mi t-id-refden, ufan-t yemmut. 
					</seg>
					<seg id="b.ACT.20.10" type="verse">
						Bulus iṣubb-ed, yekna ɣuṛ-es, iddem-it ger iɣallen-is yenna : Ur țțaggadet ara, mazal deg-s taṛwiḥt, idder.  
					</seg>
					<seg id="b.ACT.20.11" type="verse">
						Syenna yuɣal yuli ar tɣuṛfeț, yebḍa aɣṛum ; mi ččan, ikemmel yid-sen ameslay armi d lefjer, dɣa iṛuḥ. 
					</seg>
					<seg id="b.ACT.20.12" type="verse">
						Ilemẓi-nni, wwin-t yedder ; dɣa yers-ed lfeṛḥ deg ulawen-nsen.  
					</seg>
					<seg id="b.ACT.20.13" type="verse">
						Nukni nerkeb lbabuṛ, nezwar Bulus ɣer temdint n Assus anda ara nemyagar yid-es axaṭer yebɣa ad iṛuḥ ɣef wuḍaṛ.  
					</seg>
					<seg id="b.ACT.20.14" type="verse">
						Mi i ɣ-d-yelḥeq di temdint n Assus, yerkeb yid-nneɣ di lbabuṛ ɣer temdint n Mitilan ; 
					</seg>
					<seg id="b.ACT.20.15" type="verse">
						syenna nkemmel abrid di lebḥeṛ, newweḍ azekka-nni zdat temdint n Ciyu, sellazekka-nni newweḍ ɣer temdint n Samus ; ass wis ṛebɛa newweḍ ɣer temdint n Mili.  
					</seg>
					<seg id="b.ACT.20.16" type="verse">
						Bulus yebɣa ad iɛeddi rrif n temdint n Ifasus mbla ma yeḥbes, iwakken ur isṛuḥuy ara lweqt di tmurt n Asya. Ițɣawal iwakken ma yella wamek, ad yaweḍ ɣer temdint n Lquds ass n lɛid n wass wis xemsin.  
					</seg>
					<seg id="b.ACT.20.17" type="verse">
						Si temdint n Mili, Bulus iceggeɛ ɣer imeqqranen n tejmaɛt n temdint n Ifasus iwakken a d-asen. 
					</seg>
					<seg id="b.ACT.20.18" type="verse">
						Mi d-wwḍen ɣuṛ-es, yenna-yasen : Tesnem si zik tikli-inu yid-wen seg wass amezwaru mi d-kecmeɣ tamurt n Asya. 
					</seg>
					<seg id="b.ACT.20.19" type="verse">
						Qedceɣ ɣef Sidi Ṛebbi s wannuz d imeṭṭawen ger iɣeblan d lemḥayen i yi-sseṛwan wat Isṛail.  
					</seg>
					<seg id="b.ACT.20.20" type="verse">
						Țbecciṛeɣ-awen rniɣ slemdeɣ kkun ama zdat lɣaci ama deg ixxamen-nwen, mbla ma ffreɣ acemma seg wayen i kkun-inefɛen.  
					</seg>
					<seg id="b.ACT.20.21" type="verse">
						Țbecciṛeɣ i wat Isṛail d iyunaniyen a d-uɣalen ɣer webrid n Sidi Ṛebbi yerna ad amnen s Sidna Ɛisa. 
					</seg>
					<seg id="b.ACT.20.22" type="verse">
						Tura, Ṛṛuḥ iqedsen iḥṛes-iyi ad ṭṭfeɣ abrid ɣer temdint n Lquds, ur ẓriɣ ara d acu ara yedṛun yid-i.  
					</seg>
					<seg id="b.ACT.20.23" type="verse">
						Si temdint ɣer tayeḍ, Ṛṛuḥ iqedsen ițxebbiṛ-iyi-d belli țṛaǧun-iyi leḥbus d wussan n ddiq.  
					</seg>
					<seg id="b.ACT.20.24" type="verse">
						Lameɛna tudert-iw ur s-fkiɣ ara lqima, ur ț-ḥsibeɣ ara eɛzizet fell-i ; a wi yufan kan ad kemmleɣ tikli-inu akk-d Ṛebbi, ad xedmeɣ s lfeṛḥ ayen i yi-d-ifka Sidna Ɛisa, iwakken ad beccṛeɣ lexbaṛ n lxiṛ  n ṛṛeḥma n Sidi Ṛebbi.  
					</seg>
					<seg id="b.ACT.20.25" type="verse">
						Tura ẓriɣ belli ur tețțuɣalem ara aț-țeẓrem udem-iw, kunwi iwumi beccṛeɣ tageldit n Sidi Ṛebbi.  
					</seg>
					<seg id="b.ACT.20.26" type="verse">
						Daymi i wen-d-qqaṛeɣ ass-agi, ma yella yiwen yeffeɣ i webrid n Sidi Ṛebbi, ddnub i yiri-s, 
					</seg>
					<seg id="b.ACT.20.27" type="verse">
						imi i wen-beccṛeɣ ayen akk yellan di leqsed n Sidi Ṛebbi, ur ffireɣ ula d acemma fell-awen.  
					</seg>
					<seg id="b.ACT.20.28" type="verse">
						Ɛasset ɣef yiman-nwen, ɛasset ɣef tqeḍɛit ɣef i kkun-iwekkel Ṛṛuḥ iqedsen. Ilit d iɛessasen ɣef tejmaɛt n Ṛebbi i d-iḥerr s idammen n Mmi-s. 
					</seg>
					<seg id="b.ACT.20.29" type="verse">
						Sriɣ belli m'ara ṛuḥeɣ, a d-kecmen gar-awen wuccanen iweɛṛen, wid ur nețsamaḥ ara i tqeḍɛit ; 
					</seg>
					<seg id="b.ACT.20.30" type="verse">
						a d-kkren daɣen gar-awen yergazen ara islemden leḥwayeǧ iɛewjen iwakken ad jebden inelmaden ɣuṛ-sen.  
					</seg>
					<seg id="b.ACT.20.31" type="verse">
						Ɣuṛ-wat ihi, ɛasset iman-nwen ! Mmektit-ed belli azal n tlata iseggasen, ur ḥbiseɣ am yiḍ am ass, nehhuɣ mkul yiwen seg-wen s imeṭṭawen.  
					</seg>
					<seg id="b.ACT.20.32" type="verse">
						Tura a kkun-ǧǧeɣ ger ifassen n Sidi Ṛebbi d ṛṛeḥma n wawal-is; D nețța i gzemren a kkun-isseǧhed, a wen-d-yefk lweṛt i kunwi akk yellan d ayla-s. 
					</seg>
					<seg id="b.ACT.20.33" type="verse">
						Ur ḍmiɛeɣ, ama d ddheb ama d idrimen neɣ leḥwayeǧ n yiwen deg-wen.  
					</seg>
					<seg id="b.ACT.20.34" type="verse">
						Teẓram s yiman-nwen belli s ifassen-iw i xeddmeɣ iwakken ad ɛeyyceɣ iman-iw akk-d wid yellan yid-i. 
					</seg>
					<seg id="b.ACT.20.35" type="verse">
						Di mkul lḥaǧa, ssekneɣ-awen amek ara txedmem iwakken aț-țɛiwnem wid ur nezmir ara. Mmektit-ed imeslayen n Sidna Ɛisa mi d-yenna : « Win ițseddiqen ițțubarek akteṛ n win iteṭṭfen ssadaqa ».  
					</seg>
					<seg id="b.ACT.20.36" type="verse">
						Mbeɛd imeslayen-agi, yuɣal ɣef tgecrar, yedɛa ɣer Sidi Ṛebbi yid-sen. 
					</seg>
					<seg id="b.ACT.20.37" type="verse">
						Sṭeṛḍqen s imeṭṭawen, ṭṭfen-t ger iɣallen-nsen, selmen akk fell-as ;  
					</seg>
					<seg id="b.ACT.20.38" type="verse">
						ḥeznen aṭas imi i sen-d-yenna : « Ur tețțuɣalem ara aț-țeẓrem udem- iw. » Syenna ddan yid-es armi d lbabuṛ.  
					</seg>
				</div>
				<div id="b.ACT.21" type="chapter">
					<seg id="b.ACT.21.1" type="verse">
						Mi nemfaṛaq yid-sen, nerkeb lbabuṛ nṛuḥ qbala ɣer temdint n Kus, azekka-nni ɣer temdint n Ṛudus ; syenna nkemmel abrid ɣer temdint n Batara.  
					</seg>
					<seg id="b.ACT.21.2" type="verse">
						Mi nufa lbabuṛ ara izegren ɣer tmurt n Finisya, nerkeb deg-s nṛuḥ. 
					</seg>
					<seg id="b.ACT.21.3" type="verse">
						Mi nqubel tigzirt n Qubṛus, neǧǧa-ț ɣer tama tazelmaṭ, nkemmel abrid nneɣ ɣer tmurt n Surya, newweḍ ɣer temdint n Sur imi dinna ara yessers lbabuṛ sselɛa-s.  
					</seg>
					<seg id="b.ACT.21.4" type="verse">
						Mi nufa dinna inelmaden, nesɛedda sebɛa wussan yid-sen ; s Ṛṛuḥ iqedsen, inelmaden-nni nnan-as i Bulus : Ur țțali ara ɣer temdint n Lquds.  
					</seg>
					<seg id="b.ACT.21.5" type="verse">
						Mi ɛeddan wussan-nni, nekker a nṛuḥ, ddan yid-nneɣ armi neffeɣ i temdint, nutni ț-țilawin-nsen d warraw-nsen. Mi newweḍ ɣer rrif n lebḥeṛ nuɣal ɣef tgecrar, nedɛa ɣer Sidi Ṛebbi.  
					</seg>
					<seg id="b.ACT.21.6" type="verse">
						Mi nemsalam yid-sen, nerkeb di lbabuṛ nṛuḥ ; nutni uɣalen ɣer yexxamen-nsen, 
					</seg>
					<seg id="b.ACT.21.7" type="verse">
						nukkni nkemmel abrid s lbabuṛ si temdint n Sur armi ț-țamdint n Bṭulimays, neẓra dinna atmaten, neqqim yid-sen yiwen wass.  
					</seg>
					<seg id="b.ACT.21.8" type="verse">
						Azekka-nni nṛuḥ, newweḍ ɣer Qiṣarya ; nekcem ɣer wexxam n Filbas, win ițbecciṛen lexbaṛ n lxiṛ, nețța yellan d yiwen si sebɛa-nni ițwaxtaṛen di temdint n Lquds ; neqqim ɣuṛ-es.  
					</seg>
					<seg id="b.ACT.21.9" type="verse">
						Filbas-nni, ɣuṛ-es ṛebɛa yessi-s urɛad zwiǧent, țxebbiṛent-ed s wayen i tent-id-ițțasen s ɣuṛ Sidi Ṛebbi.  
					</seg>
					<seg id="b.ACT.21.10" type="verse">
						Ɛeddan kra n wussan, mi d yewweḍ yiwen seg watmaten isem-is Agabus, ula d nețța ițxebbiṛ-ed s ɣuṛ Sidi Ṛebbi, iṣubb-ed si tmurt n Yahuda, yusa-d ɣuṛ-nneɣ.  
					</seg>
					<seg id="b.ACT.21.11" type="verse">
						Iddem tabagust n Bulus, icudd idaṛṛen-is d ifassen-is, yenna :  Atan wayen i d-iqqaṛ Ṛṛuḥ iqedsen : akka ara cidden wat Isṛail di temdint n Lquds bab n tbagust-agi, a t-sellmen ger ifassen n ikafriwen.  
					</seg>
					<seg id="b.ACT.21.12" type="verse">
						Mi nesla annect-agi, nukkni d watmaten n Sizari nḥellel Bulus iwakken ur ițțali ara ɣer temdint n Lquds.  
					</seg>
					<seg id="b.ACT.21.13" type="verse">
						Dɣa Bulus yerra-yasen : Acu i kkun-yuɣen mi tețrum akka armi tgezmem tasa-w ? Nekk qebleɣ mačči kan ad țwacuddeɣ, lameɛna qebleɣ ula d lmut di temdint n Lquds ɣef ddemma n yisem n Sidna Ɛisa.  
					</seg>
					<seg id="b.ACT.21.14" type="verse">
						Imi yugi ad yaɣ awal-nneɣ, ur nketteṛ ara fell-as lehduṛ nenna : A neǧǧ lebɣi n Sidi Ṛebbi ad yedṛu !  
					</seg>
					<seg id="b.ACT.21.15" type="verse">
						Akken ɛeddan wussan-nni, nhegga iman-nneɣ a nali ɣer temdint n Lquds. 
					</seg>
					<seg id="b.ACT.21.16" type="verse">
						Kra inelmaden n Qiṣarya ddan yid-nneɣ, wwin-aɣ ɣer yiwen wergaz wuɣuṛ ara nili, isem-is Mansun, n tegzirt n Qubṛus, d yiwen seg inelmaden imezwura.  
					</seg>
					<seg id="b.ACT.21.17" type="verse">
						Mi newweḍ ɣer temdint n Lquds, sṭreḥben yis-nneɣ watmaten s lfeṛḥ. 
					</seg>
					<seg id="b.ACT.21.18" type="verse">
						Azekka-nni, yedda yid-nneɣ Bulus ɣer wexxam n Yeɛqub anda nnejmaɛen imeqqranen n tejmaɛt.  
					</seg>
					<seg id="b.ACT.21.19" type="verse">
						Mi gsellem fell-asen, Bulus yeḥka-yasen ayen akk ixdem yis Sidi Ṛebbi ger leǧnas ur nelli ara n wat Isṛail. 
					</seg>
					<seg id="b.ACT.21.20" type="verse">
						Mi slan ayagi, ḥemmden Sidi Ṛebbi nnan-as : Twalaḍ a gma-tneɣ acḥal n luluf n wat Isṛail i gumnen s Sidna Ɛisa yerna ṭṭfen akk di ccariɛa n Musa.  
					</seg>
					<seg id="b.ACT.21.21" type="verse">
						Atan slan wat Isṛail n temdint n Lquds belli tesselmadeḍ i wat Isṛail yellan ger leǧnas ad ǧǧen ccariɛa n Musa ; slan daɣen teqqaṛeḍ asen : « ur seḍhaṛet ara i warrac nwen, ur ttabaɛet ara leɛwayed i ɣ-d-ǧǧan lejdud ».  
					</seg>
					<seg id="b.ACT.21.22" type="verse">
						Acu ara nexdem tura ? Mbla ccekk ad slen belli tusiḍ-ed ; 
					</seg>
					<seg id="b.ACT.21.23" type="verse">
						ihi exdem ayen ara k-d-nini : llan gar-aneɣ ṛebɛa yergazen i gefkan lemɛahda i Sidi Ṛebbi,  
					</seg>
					<seg id="b.ACT.21.24" type="verse">
						awi-ten yid-ek, ssizdeg iman-ik yid-sen, seṛṛef fell-asen iwakken ad seṭṭlen iqeṛṛay-nsen ; s wakkagi ad ẓren belli ayen akk slan fell-ak d lekdeb yerna ad walin mazal teṭṭfeḍ di ccariɛa n Musa. 
					</seg>
					<seg id="b.ACT.21.25" type="verse">
						Ma d at leǧnas i gumnen s Sidna Ɛisa, nura-yasen : Ad ṭṭixṛen i wučči n weksum ițțunefken d asfel i lmeṣnuɛat d ssadat, i tissit n idammen, i lmal yemmuṛḍsen akk-d yir tikli.  
					</seg>
					<seg id="b.ACT.21.26" type="verse">
						Azekka-nni, Bulus yewwi yid-es ṛebɛa yergazen-nni, issazdeg iman-is yid-sen, ikcem yid-sen ɣer wefrag n lǧameɛ iqedsen iwakken ad ixebbeṛ lmuqeddem ɣef lweqt i deg ara fakken wussan n uzizdeg-nsen, yeɛni ass i deg ara yefk mkul yiwen seg-sen lweɛda-ines.  
					</seg>
					<seg id="b.ACT.21.27" type="verse">
						Mi qṛib ad fakken sebɛa wussan-nni n usizdeg, at Isṛail n tmurt n Asya walan Bulus di lǧameɛ iqedsen. Sekkren ccwal ger lɣaci dɣa ṭṭfen-t. 
					</seg>
					<seg id="b.ACT.21.28" type="verse">
						Bdan țɛeggiḍen : Ay at Isṛail, ɛiwnet-aɣ ! Atah wergaz-nni ițbecciṛen di mkul amkan i yemdanen meṛṛa. Iheddeṛ ayen n diri ɣef wegdud-nneɣ, ɣef wemkan-agi iqedsen, isselmad ayen ur teqbil ara ccariɛa-nneɣ, yewwi-d iyunaniyen ɣer lǧameɛ, issenǧes amkan-agi iqedsen !  
					</seg>
					<seg id="b.ACT.21.29" type="verse">
						Nnan-d ayagi axaṭer walan yid-es Trufim di temdint, ɣilen issekcem-it ɣer daxel n lǧameɛ iqedsen.  
					</seg>
					<seg id="b.ACT.21.30" type="verse">
						Ikker ccwal di temdint meṛṛa ; uzzlen-d yemdanen si mkul tama. Sṭfen Bulus, zzuɣṛen-t beṛṛa n wefrag n lǧameɛ iqedsen, sekkṛen-d tiwwura. 
					</seg>
					<seg id="b.ACT.21.31" type="verse">
						Mi țeddun lɣaci a t-nɣen, yewweḍ lexbaṛ ɣer lqebṭan n lɛeskeṛ n Ṛuman tamdint n Lquds meṛṛa tenhewwal.  
					</seg>
					<seg id="b.ACT.21.32" type="verse">
						Imiren kan yessawel i ifesyanen d lɛeskeṛ-nsen, uzzlen ɣer lɣaci. Mi walan lqebṭan akk-d lɛeskeṛ-is, ttaxṛen-as i Bulus.  
					</seg>
					<seg id="b.ACT.21.33" type="verse">
						Dɣa lqebṭan iqeṛṛeb ɣer Bulus, yefka lameṛ a t-ṭṭfen, a t-cudden s snat snasel ; dɣa isteqsa anwa-t, d acu i gexdem. 
					</seg>
					<seg id="b.ACT.21.34" type="verse">
						Meɛna lɣaci-nni, kra țɛeggiḍen akka, wiyaḍ akken nniḍen. Imi ur ifhim ara wayen i s-d-nnan si leɛyaḍ-nni, yumeṛ a t-awin ɣer lbeṛj.  
					</seg>
					<seg id="b.ACT.21.35" type="verse">
						Mi gewweḍ Bulus ɣer tseddaṛin, refden-t lɛeskeṛ iwakken a t-sellken si ger ifassen n lɣaci. 
					</seg>
					<seg id="b.ACT.21.36" type="verse">
						Axaṭer lɣaci-nni ttabaɛen-t țɛeggiḍen : « Enɣ-it ! Enɣ-it !... »  
					</seg>
					<seg id="b.ACT.21.37" type="verse">
						Mi qṛib a t-skecmen ɣer zdaxel n lbeṛj, Bulus yenna-yas i lqebṭan : Semmeḥ-iyi, zemreɣ a k-d-iniɣ yiwen n wawal ? Yerra-yas : Tessneḍ aț-țhedṛeḍ tayunanit ? 
					</seg>
					<seg id="b.ACT.21.38" type="verse">
						Mačči d kečč i d amaṣri-nni i gsekkren ccwal ussan-agi iɛeddan, i gessufɣen yid-es ṛebɛa alaf n iqettalen ɣer lxali ?  
					</seg>
					<seg id="b.ACT.21.39" type="verse">
						Bulus yenna-yas : Xaṭi ! Nekk n wat Isṛail, luleɣ di temdint n Sars yellan di tmurt n Silisya ; d amezdaɣ n temdint mechuṛen. Di leɛnaya-k serreḥ-iyi ad hedṛeɣ i lɣaci-yagi.  
					</seg>
					<seg id="b.ACT.21.40" type="verse">
						Lqebṭan iɛemmed-as, dɣa Bulus ibedd ɣef tseddaṛin, iwehha i lɣaci s ufus-is, dɣa ssusmen. Yenṭeq s tɛibṛanit, yenna-yasen :  
					</seg>
				</div>
				<div id="b.ACT.22" type="chapter">
					<seg id="b.ACT.22.1" type="verse">
						Ay atmaten akken ma tellam dagi meẓẓi meqqeṛ, semḥesset ed tura a wen-d-iniɣ ayen s wayes ara dafɛeɣ ɣef yiman-iw !   
					</seg>
					<seg id="b.ACT.22.2" type="verse">
						Mi slan iheddeṛ-asen-d s tɛibṛanit, ssusmen meṛṛa iwakken a s-slen. Dɣa yenna :  
					</seg>
					<seg id="b.ACT.22.3" type="verse">
						Nekk n wat Isṛail, ț-țideț luleɣ di temdint n Sars n tmurt n Silisya, lameɛna țțuṛebbaɣ di temdint-agi n Lquds. Lliɣ d anelmad n ccix Gamalyel s yiman-is ; yesselmed-iyi akken ilaq amek ara tebɛeɣ ccariɛa i d-ǧǧan lejdud-nneɣ. Ttabaɛeɣ seg ul-iw abrid n Sidi Ṛebbi, am kunwi ass-agi.  
					</seg>
					<seg id="b.ACT.22.4" type="verse">
						Qehṛeɣ armi d lmut wid ittabaɛen abrid-agi ajdid n Sidna Ɛisa, am yergazen am tlawin, țțawiɣ-ten-id ɣer leḥbus țwarzen.  
					</seg>
					<seg id="b.ACT.22.5" type="verse">
						Lmuqeddem ameqqran ț-țejmaɛt n lɛuqal atnan d inigan ma bɣan a d-cehden ; d nutni s yiman-nsen i yi-d-yefkan tibṛatin i watmaten n Dimecq, syenna a d-awiɣ țwarzen ɣer temdint n Lquds, wid akk yumnen s webrid-agi, iwakken a ten-ɛaqben.  
					</seg>
					<seg id="b.ACT.22.6" type="verse">
						Lliɣ tedduɣ deg webrid, qṛib ad awḍeɣ ɣer temdint n Dimecq. Aț-țili d țnaṣfa n wass, taswiɛt kan, yiwet n tafat tameqqrant tewwet-ed seg igenni, tețfeǧǧiǧ, tezzi-yi-d.  
					</seg>
					<seg id="b.ACT.22.7" type="verse">
						Ɣliɣ ɣer lqaɛa, sliɣ i yiwen n ṣṣut i yi-d-iqqaṛen : Caɛul, a Caɛul, acuɣeṛ i yi tețqehhiṛeḍ ? 
					</seg>
					<seg id="b.ACT.22.8" type="verse">
						Nniɣ-as : Anwa-k, a Sidi ? Yenna-yi-d : Nekk d Ɛisa Anaṣari, win akken i tețqehhiṛeḍ.  
					</seg>
					<seg id="b.ACT.22.9" type="verse">
						Wid yellan yid-i walan tafat-nni, lameɛna ur slin ara i ṣṣut i yi-d iheddṛen, dɣa nniɣ : Acu i tebɣiḍ a t-xedmeɣ a Sidi ?  
					</seg>
					<seg id="b.ACT.22.10" type="verse">
						Sidna Ɛisa yenna-yi-d : Ekker, ṛuḥ ɣer Dimecq, dinna ara k-d-inin ayen akk ilaqen a t-txedmeḍ.  
					</seg>
					<seg id="b.ACT.22.11" type="verse">
						Imi iyi-tesderɣel tafat-nni s ufeǧǧeǧ-ines, d imdukkal-iw i yi ṭṭfen afus armi wwḍeɣ ɣer Dimecq. 
					</seg>
					<seg id="b.ACT.22.12" type="verse">
						Yella dinna yiwen wergaz isem-is Ananyas, d argaz iḍuɛen Sidi Ṛebbi, yerna yettabaɛ ccariɛa ; at Isṛail meṛṛa izedɣen di temdint n Dimecq țcehhiden fell-as s lxiṛ. 
					</seg>
					<seg id="b.ACT.22.13" type="verse">
						Yusa-d ɣuṛ-i yenna-yi-d : A Caɛul a gma, Sidi Ṛebbi yerra-yak-d iẓri ! Di teswiɛt-nni, yuɣal-iyi-d yezṛi, dɣa walaɣ-t. 
					</seg>
					<seg id="b.ACT.22.14" type="verse">
						Ananyas yenna-yi-d : Sidi Ṛebbi n lejdud-nneɣ yextaṛ ik aț-țissineḍ lebɣi-ines, aț-țwaliḍ s wallen-ik win yellan d Aḥeqqi, aț-țesleḍ imeslayen seg yimi-is . 
					</seg>
					<seg id="b.ACT.22.15" type="verse">
						axaṭer aț-țuɣaleḍ d inigi-ines zdat yemdanen meṛṛa ɣef wayen akk i teẓriḍ d wayen iwumi tesliḍ.  
					</seg>
					<seg id="b.ACT.22.16" type="verse">
						Tura d acu i tețṛaǧuḍ ? Kker aț-tețwaɣeḍseḍ, aț-țizdigeḍ seg ddnubat-ik m'ara tedɛuḍ s yisem-is.  
					</seg>
					<seg id="b.ACT.22.17" type="verse">
						Asmi uɣaleɣ ɣer temdint n Lquds, yiwen n wass lliɣ țẓallaɣ deg wefrag n lǧameɛ iqedsen, iweḥḥa-yi-d Sidi Ṛebbi, 
					</seg>
					<seg id="b.ACT.22.18" type="verse">
						walaɣ Sidna Ɛisa yenna-yi-d : Ffeɣ s lemɣawla si temdint n Lquds, axaṭer ur qebblen ara ayen s wayes ara tcehdeḍ fell-i. 
					</seg>
					<seg id="b.ACT.22.19" type="verse">
						Nniɣ : A Sidi, ssnen-iyi ! Sran s yiman nsen belli ttabaɛeɣ si lǧameɛ ɣer wayeḍ wid yumnen yis-ek iwakken a ten-erreɣ ɣer lḥebs ad țewten. 
					</seg>
					<seg id="b.ACT.22.20" type="verse">
						Ula d Stifan inigi-inek, mi ssuzlen idammen-is lliɣ dinna, qebleɣ at nɣen yerna ɛusseɣ leḥwayeǧ n wid i t-yenɣan.  
					</seg>
					<seg id="b.ACT.22.21" type="verse">
						Dɣa Sidi Ṛebbi yenna-yi-d : Ṛuḥ a k-ceggɛeɣ ɣer lebɛid ɣer wat leǧnas ur nelli ara n wat Isṛail.  
					</seg>
					<seg id="b.ACT.22.22" type="verse">
						Smeḥsisen-as armi d awal-agi imiren ɛeggḍen nnan : Ekkset si ddunit argaz am wagi ! Ur t-țaǧǧat ara ad yidir !  
					</seg>
					<seg id="b.ACT.22.23" type="verse">
						Țɛeggiḍen, ṭeggiṛen leḥwayeǧ nsen, ssafagen aɣebbaṛ ɣer igenni.  
					</seg>
					<seg id="b.ACT.22.24" type="verse">
						Lqebṭan n Ṛuman yumeṛ ad skecmen Bulus ɣer lbeṛj, a t-ewten s ujelkkaḍ ( s ucelliṭ ) iwakken ad issinen sebba ɣef wacu țɛeggiḍen fell-as. 
					</seg>
					<seg id="b.ACT.22.25" type="verse">
						Mi t-cudden s tɣeggadin, Bulus yenna i lqebṭan yellan dinna : Eɛni iserreḥ-awen lqanun aț țewtem aṛumani s ujelkkaḍ uqbel ad iɛeddi di ccṛeɛ ?  
					</seg>
					<seg id="b.ACT.22.26" type="verse">
						Ɣef yimeslayen-agi, lqebṭan-nni iṛuḥ ɣer wemdebbar ameqqran yenna-yas : Ḥader aț-țewteḍ argaz-agi ! D aṛumani !  
					</seg>
					<seg id="b.ACT.22.27" type="verse">
						Amdebbar ameqqran mi d-yusa ɣer Bulus, yenna-yas : Ț-țideț kečč d aṛumani ? Ih, d aṛumani i lliɣ !  
					</seg>
					<seg id="b.ACT.22.28" type="verse">
						Amdebbar ameqqran yenna : Nekk aṭas n yedrimen i fkiɣ iwakken ad uɣaleɣ d aṛumani. Bulus yerra-yas : Nekk, seg wasmi i d-luleɣ i rseɣ di lekwaɣeḍ d aṛumani.  
					</seg>
					<seg id="b.ACT.22.29" type="verse">
						Imiren widak i d-ikkren a t wten, ṭṭaxṛen-as. Lqebṭan ameqqran s yiman-is yuggad mi geẓra Bulus d aṛumani yerna icudd-it.  
					</seg>
					<seg id="b.ACT.22.30" type="verse">
						Azekka-nni, imi i gebɣa ad yissin wemdebbar ameqqran ɣef wacu i d-ccetkan fell-as wat Isṛail, iserreḥ i Bulus, yumeṛ i lmuqedmin akk-d usqamu n ccṛeɛ ad nnejmaɛen. Dɣa yewwi-d Bulus isbedd-it-id zdat-nsen.  
					</seg>
				</div>
				<div id="b.ACT.23" type="chapter">
					<seg id="b.ACT.23.2" type="verse">
						Lmuqeddem ameqqran Ananyas yumeṛ i wid yellan zdat-es, a t-wten ɣer yimi. 
					</seg>
					<seg id="b.ACT.23.3" type="verse">
						Dɣa Bulus yenna : A k-id-iwet Ṛebbi a bu sin wudmawen ! Teqqimeḍ aț-țḥekmeḍ fell-i s ccariɛa, lameɛna kečč s yiman-ik txulfeḍ-ț imi tumreḍ ad iyi wten.  
					</seg>
					<seg id="b.ACT.23.4" type="verse">
						Widak yellan zdat-es nnan-as : Tregmeḍ lmuqeddem ameqqran n Ṛebbi !  
					</seg>
					<seg id="b.ACT.23.5" type="verse">
						Bulus yenna-yasen : Ur ẓriɣ ara ay atmaten belli d nețța i d lmuqeddem ameqqran, axaṭer yura di ccariɛa : Ur țekkes ara leqdeṛ ɣef lḥakem n wegdud-ik.  
					</seg>
					<seg id="b.ACT.23.6" type="verse">
						Bulus, mi gwala deg unejmaɛ-nni azgen deg-sen d isaduqiyen, azgen nniḍen d ifariziyen, iɛeggeḍ gar-asen, yenna : Ay atmaten, nekk d afarizi, d mmi-s n ufarizi ; ɣef ddemma n usirem i nesɛa di ḥeggu n lmegtin i d-beddeɣ ɣer ccṛeɛ ass-agi !  
					</seg>
					<seg id="b.ACT.23.7" type="verse">
						Mi d-yenna ayagi, ikker umennuɣ ger ifariziyen d isaduqiyen ; dɣa yebḍa unejmaɛ-nni. 
					</seg>
					<seg id="b.ACT.23.8" type="verse">
						Axaṭer isaduqiyen qqaṛen ulac ḥeggu, ulac lmalayekkat, ulac leṛwaḥ ; ma d ifariziyen, nutni umnen s wannect agi.  
					</seg>
					<seg id="b.ACT.23.9" type="verse">
						Ikker umennuɣ gar-asen ; kra n lɛulama n ccariɛa n tejmaɛt n ifariziyen kkren iwakken ad ḥudden Bulus, nnan : Ur nufi ara ayen n diri deg wemdan-agi. Yezmer lḥal ihdeṛ-as-d Ṛebbi neɣ lmelk !  
					</seg>
					<seg id="b.ACT.23.10" type="verse">
						Imi ițțimɣuṛ umenɣi, lqebṭan ameqqran yugad ad feṛqen Bulus d iftaten. Yumeṛ i lɛeskeṛ ad ṛuḥen a t-id-kksen si tlemmast-nsen, a t awin ɣer lbeṛj.  
					</seg>
					<seg id="b.ACT.23.11" type="verse">
						Azekka-nni deg iḍ, Sidna Ɛisa iḍheṛ-as-d i Bulus yenna-yas : Ur țțaggad ara, axaṭer am akken tcehdeḍ fell-i di temdint n Lquds, ilaq daɣen aț-țcehdeḍ fell-i di temdint n Ṛuma.  
					</seg>
					<seg id="b.ACT.23.12" type="verse">
						Mi guli wass, at Isṛail xedmen tiḥileț, msefhamen, gullen ur ččin ur swin alamma nɣan Bulus.  
					</seg>
					<seg id="b.ACT.23.13" type="verse">
						Wid akk i s-ixedmen taxazabit agi, llan akteṛ n ṛebɛin yid-sen.  
					</seg>
					<seg id="b.ACT.23.14" type="verse">
						Ṛuḥen ad ẓren imeqqranen d lmuqedmin akk-d lɛuqal nnan asen : Neggul s limin ameqqran, ur nečči acemma alamma nenɣa Bulus.  
					</seg>
					<seg id="b.ACT.23.15" type="verse">
						Tura ihi, init-as i lqebṭan ameqqran a t-id-yawi ɣer unejmaɛ n ccṛeɛ zdat-wen, amzun tebɣam a s-tɛiwdem abeḥḥet ; ma d nukkni, a nheggi iman-nneɣ a t-nenɣ uqbel a d-yaweḍ ɣer dagi.  
					</seg>
					<seg id="b.ACT.23.16" type="verse">
						Lameɛna mmi-s n weltma-s n Bulus imi gesla s tḥileț-nni i s heggan, iṛuḥ ɣer lbeṛj anda yețwaḥbes Bulus, a s-yessiweḍ lexbaṛ.  
					</seg>
					<seg id="b.ACT.23.17" type="verse">
						Bulus yessawel-ed i yiwen si lfesyanat, yenna-yas : Awi aqcic-agi ɣer lqebṭan ameqqran, axaṭer yesɛa awal ara s-yini.  
					</seg>
					<seg id="b.ACT.23.18" type="verse">
						Lfesyan yewwi yid-es aqcic-nni ɣer lqebṭan ameqqran, yenna-yas : Bulus ameḥbus-nni yessawel iyi-d iḥellel-iyi iwakken a k-d-awiɣ aqcic-agi, yesɛa awal ara k-d-yini.  
					</seg>
					<seg id="b.ACT.23.19" type="verse">
						Lqebṭan ameqqran iddem aqcic-nni seg ufus, ɛezlen iman-nsen ɣer ṭṭeṛf ; yenna-yas : D acu i tebɣiḍ a yi-t-id-tiniḍ ?  
					</seg>
					<seg id="b.ACT.23.20" type="verse">
						Yerra-yas : At Isṛail msefhamen a k-d ḍelben aț-țawiḍ Bulus azekka ɣer zdat unejmaɛ n ccṛeɛ, ufan-d sebba a s-ɛiwden abeḥḥet ɣef temsalt-is. 
					</seg>
					<seg id="b.ACT.23.21" type="verse">
						Ur țțaɣ ara awal-nsen, axaṭer akteṛ n ṛebɛin deg-sen ḥeyylen-as, gullen s limin ameqqran ur tețțen ur tessen alamma nɣan-t. Tura heggan iman-nsen, țṛaǧun anagar lebɣi-k.  
					</seg>
					<seg id="b.ACT.23.22" type="verse">
						Amdebbar ameqqran iserreḥ-as i weqcic-nni ad iṛuḥ, yenna-yas : Ur qqaṛ i yiwen belli tessaweḍed iyi-d lexbaṛ-agi.  
					</seg>
					<seg id="b.ACT.23.23" type="verse">
						Yuɣal issawel i sin lfesyanat, yenna-yasen : Heggit mitin iɛeskṛiwen, sebɛin yemnayen akk-d mitin iɛeskṛiwen i gteddun s imezṛagen, ad ṛuḥen ɣef tesɛa n yiḍ ɣer Qiṣarya. 
					</seg>
					<seg id="b.ACT.23.24" type="verse">
						Heggit daɣen iɛewdiwen iwakken ad ssiwḍen Bulus di laman ɣer lḥakem Filiks.  
					</seg>
					<seg id="b.ACT.23.25" type="verse">
						Yura tabṛaț-agi i lḥakem Filiks :  
					</seg>
					<seg id="b.ACT.23.26" type="verse">
						« Nekk Kludyus Lizyas i lḥakem ameqqran Filiks, sslam fell-ak !  
					</seg>
					<seg id="b.ACT.23.27" type="verse">
						At Isṛail ṭṭfen argaz-agi teddun a t-nɣen, mi wwḍeɣ nekk d lɛeskeṛ-iw, sellkeɣ-t-id si ger ifassen-nsen. Imi sliɣ laṣel-is d aṛumani,  
					</seg>
					<seg id="b.ACT.23.28" type="verse">
						bɣiɣ ad ẓreɣ sebba ɣef wacu ccetkan fell-as ; wwiɣ-t ɣer zdat unejmaɛ nsen.  
					</seg>
					<seg id="b.ACT.23.29" type="verse">
						Ufiɣ belli sebba ɣef wacu i ccetkan fell-as, d ayen yeɛnan ccariɛa-nsen, lameɛna ur ixdim acemma yuklalen lmut neɣ lḥebs.  
					</seg>
					<seg id="b.ACT.23.30" type="verse">
						Mi sliɣ ḥeyylen-as wat Isṛail, ceggɛeɣ-t-in ɣuṛ-ek. Ma d ixṣimen-is nniɣ-asen a n-ṛuḥen ɣuṛ-ek ad ccetkin fell-as. Sǧiɣ-k di lehna !  
					</seg>
					<seg id="b.ACT.23.31" type="verse">
						Akken i ten-d-yewweḍ lameṛ, iɛeskṛiwen wwin Bulus deg yiḍ ɣer temdint n Antibatris.  
					</seg>
					<seg id="b.ACT.23.32" type="verse">
						Azekka-nni uɣalen ɣer lbeṛj, ǧǧan imnayen ad kemmlen abrid yid-es. 
					</seg>
					<seg id="b.ACT.23.33" type="verse">
						Mi wwḍen ɣer temdint n Qiṣarya, wwin Bulus ɣer lḥakem Filiks, rnan fkan-as tabṛaț-nni.  
					</seg>
					<seg id="b.ACT.23.34" type="verse">
						Lḥakem yeɣṛa tabṛaț-nni, isteqsa anta i ț-țamurt n Bulus. Mi gesla si tmurt n Silisya i gella, 
					</seg>
					<seg id="b.ACT.23.35" type="verse">
						yenna-yas : M'ara d-awḍen yexṣimen iccetkan fell-ak, a k-sleɣ . Dɣa yumeṛ a t-ɛassen di lbeṛj n Hiṛudus. At Isṛail cccetkan ɣef Bulus  
					</seg>
				</div>
				<div id="b.ACT.24" type="chapter">
					<seg id="b.ACT.24.1" type="verse">
						Mi ɛeddan xemsa wussan, lmuqeddem ameqqran Ananyas iṣubb-ed ɣer Qiṣarya nețța d kra n lɛuqal n wat Isṛail akk-d yiwen ubugaṭu isem-is Tertulus ; usan-d ɣer lḥakem ad ccetkin ɣef Bulus.  
					</seg>
					<seg id="b.ACT.24.2" type="verse">
						Mi d-ssawlen i Bulus, Tertulus yebda accetki fell-as s yimeslayen agi :  
					</seg>
					<seg id="b.ACT.24.3" type="verse">
						A lḥakem ameqqran ! S uḍebbaṛ-ik yelhan i d-yers lxiṛ d lehna ɣef tmurt-agi ! Ɣef wayagi, a Filiks ameqqran, ncekkeṛ-ik meṛṛa di mkul amkan ; 
					</seg>
					<seg id="b.ACT.24.4" type="verse">
						lameɛna iwakken ur k-nețɛeṭṭil ara aṭas, di leɛnaya-k semḥess-ed i kra n yimeslayen-agi ara k-d-nini :  
					</seg>
					<seg id="b.ACT.24.5" type="verse">
						Argaz-agi d țerka, iskker ccwal ger wat Isṛail n ddunit meṛṛa, d nețța i d ameqqran n tejmaɛt n inaṣariyen.  
					</seg>
					<seg id="b.ACT.24.6" type="verse">
						Yeɛṛed ad issenǧes ula d lǧameɛ iqedsen. Mi t-neṭṭef, nebɣa a neḥkem fell-as s ccariɛa-nneɣ,  
					</seg>
					<seg id="b.ACT.24.7" type="verse">
						lameɛna yewweḍ-ed lqebṭan ameqqran Lizyas, ikkes-aɣ-t s ddreɛ si ger ifassen-nneɣ, 
					</seg>
					<seg id="b.ACT.24.8" type="verse">
						yerna yumeṛ i wid iccetkan fell-as a d-asen ad ccetkin ɣuṛ-ek. Tura tzemreḍ s yiman-ik a t-tbeḥteḍ, iwakken aț-țesleḍ seg yimi-s wayen akk i ɣef neccetka fell-as.  
					</seg>
					<seg id="b.ACT.24.9" type="verse">
						At Isṛail yellan dinna, cehden akk belli akka i gella lḥal.  
					</seg>
					<seg id="b.ACT.24.10" type="verse">
						Mi i s-iwehha lḥakem i Bulus iwakken a d-ihdeṛ, Bulus yenna : Sriɣ aṭas iseggasen aya i telliḍ d lḥakem ɣef wegdud-agi ; ihi s laman ara d-qeddmeɣ tamsalt-iw zdat-ek. 
					</seg>
					<seg id="b.ACT.24.11" type="verse">
						Ur wwiḍen ara tnac wussan segmi uliɣ ɣer temdint n Lquds iwakken ad ɛebdeɣ Ṛebbi, tzemreḍ aț-țesteqsiḍ s yiman-ik. 
					</seg>
					<seg id="b.ACT.24.12" type="verse">
						Ulac win i yi-d-yufan deg wefrag n lǧameɛ iqedsen țemjadaleɣ nekk d walebɛaḍ, ulac daɣen win i yi-d-yufan di leǧwameɛ n wat Isṛail neɣ di temdint sekkreɣ ccwal ger lɣaci. 
					</seg>
					<seg id="b.ACT.24.13" type="verse">
						Ur zmiren ara a d-awin țțbut n wayen akka i ɣef d-ccetkan fell-i.  
					</seg>
					<seg id="b.ACT.24.14" type="verse">
						Zemreɣ a d-iniɣ zdat-ek a lḥakem Filiks : Ṛebbi i ɛebbdeɣ, d win akken ɛebden lejdud-iw ; s tideț umneɣ s webrid-agi ajdid i ɣef d-qqaṛen : « ixulef abrid-nsen » ; lameɛna umneɣ s wayen akk yuran di ccariɛa n Musa akk-d lenbiya.  
					</seg>
					<seg id="b.ACT.24.15" type="verse">
						Sɛiɣ asirem ɣer Sidi Ṛebbi -- am akken i t-sɛan ula d nutni -- belli a d-ḥyun yemdanen meṛṛa ama d iḥeqqiyen ama d wid ixedmen cceṛ.  
					</seg>
					<seg id="b.ACT.24.16" type="verse">
						Daymi țɛassaɣ iman-iw kull ass, iwakken ad sɛuɣ ul yeṣfan zdat Ṛebbi akk-d yemdanen.  
					</seg>
					<seg id="b.ACT.24.17" type="verse">
						Acḥal n iseggasen, nekk ɛaceɣ di lɣeṛba ; usiɣ-ed iwakken a d-awiɣ kra n yedrimen i d-jemɛeɣ d lemɛawna i igellilen n tmurt-iw yerna wwiɣ-ed daɣen lweɛdat i Sidi Ṛebbi.  
					</seg>
					<seg id="b.ACT.24.18" type="verse">
						Atan wamek i yi-d-ufan deg wefrag n lǧameɛ iqedsen : ufan-iyi-d akken kan i ssezdegeɣ iman-iw akken i d-tenna ccariɛa; ur iyi-d zzin imdanen ur yelli ccwal 
					</seg>
					<seg id="b.ACT.24.19" type="verse">
						yerna d at Isṛail n tmurt n Asya i gellan dinna, d nutni i glaq ad bedden zdat-ek ma sɛan kra ɣef wacu ara ccetkin fell-i.  
					</seg>
					<seg id="b.ACT.24.20" type="verse">
						Neɣ m'ulac wid yellan dagi, a d-inin d acu ufan deg-i n diri mi beddeɣ zdat unejmaɛ-nsen n ccṛeɛ ; 
					</seg>
					<seg id="b.ACT.24.21" type="verse">
						anagar ma yella ɣef wawal-nni i d-nniɣ s leɛyaḍ gar-asen : « imi umneɣ s ḥeggu n lmegtin, i d-beddeɣ ass-agi ɣer ccṛeɛ zdat-wen ! »  
					</seg>
					<seg id="b.ACT.24.22" type="verse">
						Filiks yesnen akken ilaq abrid n Lmasiḥ, yenna-yasen : Uɣalet-ed m'ara d-yaweḍ lqebṭan Lizyas, imiren ad ẓreɣ tamsalt-nwen.  
					</seg>
					<seg id="b.ACT.24.23" type="verse">
						Yefka lameṛ i yiwen n lfesyan ad iɛass Bulus, lameɛna a s-yeǧǧ kra n țesriḥ, yerna ad yeǧǧ imdukkal-is a d-reSSun fell-ass.  
					</seg>
					<seg id="b.ACT.24.24" type="verse">
						Mi ɛeddan kra wussan, yusa-d Filiks akk-d țmeṭṭut-is Drusila, nețțat yellan n wat Isṛail, iceggeɛ a d-awin Bulus, iwakken a sen-d-ihdeṛ ɣef wayen yeɛnan liman di Ɛisa Lmasiḥ. 
					</seg>
					<seg id="b.ACT.24.25" type="verse">
						Mi gebda Bulus iheddeṛ ɣef lḥeqq, ɣef wamek ilaq ad iḥkem wemdan deg iman-is, ɣef wass n lḥisab i d-iteddun, Filiks ikcem-it lxuf, yenna-yas : Dayen, tzemreḍ aț-țṛuḥeḍ tura. M'ara d-stifeɣ, a k-d-ssiwleɣ.  
					</seg>
					<seg id="b.ACT.24.26" type="verse">
						Imi i geḍmeɛ di Bulus a s-yefk idrimen, si teswiɛt ɣer tayeḍ issawal-as-ed iwakken ad ihdeṛ yid-es. 
					</seg>
					<seg id="b.ACT.24.27" type="verse">
						Ɛeddan sin n iseggasen ; dɣa Bursyus Fistus yuɣal d lḥakem deg wemkan n Filiks. Filiks-nni imi i gebɣa ad iɛǧeb i wat Isṛail, yeǧǧa Bulus di lḥebs.  
					</seg>
				</div>
				<div id="b.ACT.25" type="chapter">
					<seg id="b.ACT.25.1" type="verse">
						Mi ɛeddan tlata wussan segmi yuɣal d lḥakem, Fistus yuli si temdint n Qiṣarya ɣer temdint n Lquds.  
					</seg>
					<seg id="b.ACT.25.2" type="verse">
						Dɣa lmuqedmin imeqqranen akk-d imeqqranen n wat Isṛail, ccetkan ɣuṛ-es ɣef Bulus.  
					</seg>
					<seg id="b.ACT.25.3" type="verse">
						Ssutren i Fistus a sen-ixdem lemziya, a sen-d-yawi Bulus ɣer temdint n Lquds, nutni heggan-as-d taxazabit iwakken a t-nɣen deg webrid. 
					</seg>
					<seg id="b.ACT.25.4" type="verse">
						Lameɛna Fistus yerra-yasen : Bulus ițwaḥbes di Qiṣarya, nekk s yiman-iw qṛib ad uɣaleɣ ɣer dinna. 
					</seg>
					<seg id="b.ACT.25.5" type="verse">
						Xtiṛet-ed si gar-awen wid ara yeddun yid-i ; ma yella kra n wayen n diri i gexdem wergaz-agi, ad ccetkin fell-as.  
					</seg>
					<seg id="b.ACT.25.6" type="verse">
						Fistus isɛedda azal n tmanya neɣ ɛecṛa wussan gar-asen, taggara yuɣal ɣer Qiṣarya. Azekka-nni, iṭṭef amkan ɣef wukersi n ccṛeɛ, iceggeɛ a d-awin Bulus.  
					</seg>
					<seg id="b.ACT.25.7" type="verse">
						Mi d-yewweḍ Bulus, at Isṛail i d-yusan si temdint n Lquds zzin-as, gren-d fell-as lbaṭel, lameɛna ur zmiren ara a d-tebten wayen i d qqaṛen.  
					</seg>
					<seg id="b.ACT.25.8" type="verse">
						Bulus iḥudd iman-is yenna : Ur ɛuṣaɣ ccariɛa n wat Isṛail, ur skecmeɣ leḥṛam ɣer lǧameɛ iqedsen, ur xulfeɣ Qayṣer.  
					</seg>
					<seg id="b.ACT.25.9" type="verse">
						Imi gebɣa ad issefṛeḥ at Isṛail, Fistus yenna i Bulus : Tebɣiḍ aț-țaliḍ ɣer temdint n Lquds iwakken aț-țɛeddiḍ di ccṛeɛ dinna zdat-i ?  
					</seg>
					<seg id="b.ACT.25.10" type="verse">
						Lameɛna Bulus yenna : Ɣer ccṛeɛ n Qayṣer i beddeɣ, ɣuṛ-es ara țțucaṛɛeɣ. Ur xdimeɣ ula d acemma i gḍuṛṛen at Isṛail, akken teẓriḍ kečč s yiman-ik. 
					</seg>
					<seg id="b.ACT.25.11" type="verse">
						Ma yella xedmeɣ lbaṭel neɣ ayen yuklalen lmut, ur țțaggadeɣ ara ad mmteɣ. Lameɛna ma yella lecɣal-agi ɣef i d-ccetkan fell-i ur seḥḥan ara, yiwen ur izmir a yi-isellem ger ifassen-nsen. Ad rẓeɣ ccṛeɛ ɣer Qayṣer !  
					</seg>
					<seg id="b.ACT.25.12" type="verse">
						Mi gemcawaṛ Fistus nețța ț-țejmaɛt-nni n ccṛeɛ, yenna i Bulus : Tessutreḍ-ed ccṛeɛ n Qayṣer, aț-țețțucarɛeḍ zdat Qayṣer !  
					</seg>
					<seg id="b.ACT.25.13" type="verse">
						Mi ɛeddan kra wussan, agellid Aɣribas akk-d weltma-s Birinis, usan-d ɣer Qiṣarya ad sellmen ɣef lḥakem Fistus. 
					</seg>
					<seg id="b.ACT.25.14" type="verse">
						Imi qqimen dinna kra wussan, Fistus iḥka-yas i ugellid-nni taqsiṭ n Bulus, yenna-yas : Yella yiwen wergaz i geǧǧa Filiks dagi d ameḥbus. 
					</seg>
					<seg id="b.ACT.25.15" type="verse">
						Mi lliɣ di temdint n Lquds, ccetkan fell-as imeqqranen n lmuqedmin d lɛuqal n wat Isṛail ; ssutren-iyi-d ad ḥekmeɣ fell-as.  
					</seg>
					<seg id="b.ACT.25.16" type="verse">
						Nniɣ-asen mačči di lɛadda n iṛumaniyen ad ḥekmen ɣef wemdan uqbel a t-semqabalen nețța d wid i d-iccetkan fell-as, iwakken ad yaf abrid amek ara idafeɛ ɣef yiman-is.  
					</seg>
					<seg id="b.ACT.25.17" type="verse">
						Ihi usan-d ɣer dagi. Ur ɛeṭṭleɣ ara, azekka-nni fkiɣ lameṛ a d-awin argaz-nni iwakken a t-sɛeddiɣ di ccṛeɛ ; 
					</seg>
					<seg id="b.ACT.25.18" type="verse">
						wid iccetkan fell-as ur d-nnin acemma seg wayen țrajuɣ a t-id-inin.  
					</seg>
					<seg id="b.ACT.25.19" type="verse">
						Țemjadalen anagar ɣef ddin akk-d yiwen ițusemman Ɛisa. Ɛisa-agi yemmut, meɛna Bulus yeqqaṛ-ed yedder.  
					</seg>
					<seg id="b.ACT.25.20" type="verse">
						Imi ur ẓriɣ ara acu ara xedmeɣ di temsalt-agi, nniɣ-as i Bulus ma yebɣa ad iṛuḥ ɣer temdint n Lquds iwakken ad ițțucaṛeɛ dinna, 
					</seg>
					<seg id="b.ACT.25.21" type="verse">
						lameɛna yerẓa ccṛeɛ iwakken ad ițțucaṛeɛ zdat Qayṣer ; dɣa fkiɣ lameṛ a t-ɛassen alamma d ass i deg ara t-ceggɛeɣ ɣer Qayṣer.S  
					</seg>
					<seg id="b.ACT.25.22" type="verse">
						Agellid Aɣribas yenna i Fistus : Bɣiɣ ula d nekk ad sleɣ i wergaz-agi. Fistus yenna-yas : Azekka a s-tesleḍ !  
					</seg>
					<seg id="b.ACT.25.23" type="verse">
						Azekka-nni agellid Aɣribas d weltma-s Birinis usan-d, cebbḥen-d iman-nsen, ṭṭfen amkan deg wexxam n ccṛeɛ nutni d lqebṭanat akk-d imeqqranen n temdint ; lḥakem Fistus yefka lameṛ a d-skecmen Bulus, 
					</seg>
					<seg id="b.ACT.25.24" type="verse">
						dɣa yenna : Ay agellid Aɣribas akk-d kunwi i gḥedṛen dagi ! Argaz-agi, d win akken i ɣef d-ccetkan wat Isṛail ama di temdint n Lquds ama dagi ; țɛeggiḍen qqaṛen : « ilaq ad immet »!  
					</seg>
					<seg id="b.ACT.25.25" type="verse">
						Ma d nekk, idheṛ-iyi-d lḥal ur ixdim ula d acemma yuklalen lmut ; imi nețța s yiman-is yerẓa ccṛeɛ ɣer Qayṣer, qebleɣ a s-t-ceggɛeɣ.  
					</seg>
					<seg id="b.ACT.25.26" type="verse">
						Ur ufiɣ ula d yiwet n sebba iseḥḥan i ɣef ara ketbeɣ fell-as i Qayṣer ; daymi i t-id-sbeddeɣ zdat wen, ula zdat-ek ay agellid Aɣribas, iwakken m'ara t-beḥten ad yili wayen ara ketbeɣ fell-as. 
					</seg>
					<seg id="b.ACT.25.27" type="verse">
						Axaṭer walaɣ mačči d ṣṣwab ma ceggɛeɣ yiwen umeḥbus ɣer temdint n Ṛuma mbla ma fkiɣ-asen sebba s wayes i d ccetkan fell-as.  
					</seg>
				</div>
				<div id="b.ACT.26" type="chapter">
					<seg id="b.ACT.26.1" type="verse">
						Aɣribas yenna i Bulus : -- Atan ɣuṛ-ek wawal, tzemreḍ aț-țdafɛeḍ ɣef yiman-ik. Bulus yerfed afus-is iwakken ad idafeɛ ɣef yiman-is, yenna :  
					</seg>
					<seg id="b.ACT.26.2" type="verse">
						Feṛḥeɣ aṭas ay agellid Aɣribas imi zdat-ek ara ɛeddiɣ di ccṛeɛ ass-agi ɣef wayen akk i ccetkan fell-i wat Isṛail, 
					</seg>
					<seg id="b.ACT.26.3" type="verse">
						axaṭer tesneḍ akken ilaq leɛwayed akk-d yimeslayen-nsen ; di leɛnaya-k ihi semḥess-iyi-d s leɛqel.  
					</seg>
					<seg id="b.ACT.26.4" type="verse">
						At Isṛail ssnen tikli-inu si temẓi-w, axaṭer țțuṛebbaɣ di temdint n Lquds ger warraw n tmurt-iw.  
					</seg>
					<seg id="b.ACT.26.5" type="verse">
						Ssnen-iyi si zik ma bɣan ad cehden fell-i. Lliɣ d afarizi, tebɛeɣ leqwanen iweɛṛen yeɛnan ddin-nneɣ di tejmaɛt n ifariziyen.  
					</seg>
					<seg id="b.ACT.26.6" type="verse">
						Beddeɣ ass-agi di ccṛeɛ axaṭer ssarmeɣ aț-țwakmel lemɛahda-nni i gefka Sidi Ṛebbi i lejdud-nneɣ.  
					</seg>
					<seg id="b.ACT.26.7" type="verse">
						Tnac leɛṛac-nneɣ i gɛebden Ṛebbi am yiḍ am ass, țṛaǧun a d-taweḍ lemɛahda-agi i ssaramen. Ɣef wusirem-agi i ccetkan wat Isṛail fell-i.  
					</seg>
					<seg id="b.ACT.26.8" type="verse">
						Ay agellid Aɣribas, acuɣeṛ i tɣilem d lmuḥal a d-isseḥyu Sidi Ṛebbi lmegtin ? 
					</seg>
					<seg id="b.ACT.26.9" type="verse">
						Ma d nekkini, di tazwara ɛeṛdeɣ ad xaṣmeɣ s wayen yellan di tezmert-iw, isem-agi n Ɛisa Anaṣari ;  
					</seg>
					<seg id="b.ACT.26.10" type="verse">
						d ayen i xedmeɣ di temdint n Lquds, rriɣ aṭas imasiḥiyen ɣer lḥebs, yerna d lmuqedmin imeqqranen i yi-d-yefkan țesriḥ-agi. M'ara ḥekkmen fell-asen s lmut, nekkini qebbleɣ ; 
					</seg>
					<seg id="b.ACT.26.11" type="verse">
						qehṛeɣ-ten acḥal d abrid si lǧameɛ ɣer wayeḍ, ḥeṛseɣ-ten ad ṭṭixṛen i webrid-agi n Ɛisa ; deg urrif-iw ameqqran, țṛuḥeɣ armi ț-țimdinin tibeṛṛaniyin iwakken a ten-qehhṛeɣ.  
					</seg>
					<seg id="b.ACT.26.12" type="verse">
						Ɣef wannect-nni lmuqedmin imeqqranen fkan-iyi tazmert s wayes ṛuḥeɣ ɣer temdint n Dimecq.  
					</seg>
					<seg id="b.ACT.26.13" type="verse">
						Taswiɛt kan di țnaṣfa wass ay agellid, walaɣ deg webrid yiwet n tafat i d-yekkan seg igenni, tețfeǧǧiǧ akteṛ n yiṭij, tezzi-yi-d i nekk akk-d wid yellan yid-i, 
					</seg>
					<seg id="b.ACT.26.14" type="verse">
						neɣli akk ɣer lqaɛa. Sliɣ i ṣṣut i d-iqqaṛen s tmeslayt taɛibṛanit : A Caɛul, a Caɛul ! Acuɣeṛ i yi tețqehhiṛeḍ ? Yewɛeṛ fell-ak aț-țɛaṣiḍ inezlan. 
					</seg>
					<seg id="b.ACT.26.15" type="verse">
						Rriɣ-as : Anwa-k a Sidi ? Yenna-yi-d : Nekkini d Ɛisa-nni i tețqehhiṛeḍ ; 
					</seg>
					<seg id="b.ACT.26.16" type="verse">
						kker fell-ak, bedd ɣef yidaṛṛen-ik, ḍehṛeɣ-ak-d iwakken a k-rreɣ d aqeddac-iw, d inigi ɣef wayen twalaḍ ass-agi d wayen ara k-d-sekneɣ sya d asawen. 
					</seg>
					<seg id="b.ACT.26.17" type="verse">
						Xtaṛeɣ-k-id si ger wat Isṛail akk-d leǧnas nniḍen uɣuṛ ara k ceggɛeɣ. A sen-teldiḍ allen 
					</seg>
					<seg id="b.ACT.26.18" type="verse">
						iwakken a d ffɣen si ṭṭlam ɣer tafat, si tezmert n Cciṭan ɣer tezmert n Ṛebbi, ad amnen yis-i, iwakken a sen-neɛfuɣ ddnubat-nsen, ad sɛun amkan ger wid i gextaṛ Sidi Ṛebbi. 
					</seg>
					<seg id="b.ACT.26.19" type="verse">
						Daymi, ay agellid Aɣribas, ur ɛuṣaɣ ara aweḥḥi i yi-d-yusan seg igenni. 
					</seg>
					<seg id="b.ACT.26.20" type="verse">
						Bdiɣ abecceṛ di temdint n Dimecq akk-d ț-țemdint n Lquds, beccṛeɣ daɣen di tmurt n Yahuda meṛṛa, di taggara, beccṛeɣ i wat leǧnas ur nelli ara seg wat Isṛail, nhiɣ-ten ad tuben, a d-uɣalen ɣer webrid n Ṛebbi, ad xedmen lecɣal i d-ițbegginen belli tuben s wul-nsen.  
					</seg>
					<seg id="b.ACT.26.21" type="verse">
						Ɣef wannect-agi i yi-ṭṭfen wat Isṛail deg wefrag n lǧameɛ iqedsen, ɛeṛden ad iyi-nɣen.  
					</seg>
					<seg id="b.ACT.26.22" type="verse">
						Lameɛna s lemɛawna n Sidi Ṛebbi, ddreɣ armi d ass-a, țbecciṛeɣ i yemdanen meṛṛa, ama d ameɣbun ama d ameṛkanti ; yerna ayen i d-qqaṛeɣ, d ayen akken i ɣef d-caren lenbiya akk-d Sidna Musa : 
					</seg>
					<seg id="b.ACT.26.23" type="verse">
						yeɛni Lmasiḥ ad iɛteb, d nețța i d amezwaru ara d-iḥyun si ger lmegtin, ad ibecceṛ tafat i wegdud n wat Isṛail akk-d leǧnas nniḍen.  
					</seg>
					<seg id="b.ACT.26.24" type="verse">
						Akken yella Bulus yețdafaɛ ɣef yiman-is, Fistus yenṭeq-ed s leɛyaḍ, yenna : Iffeɣ-ik leɛqel a Bulus ! Lketṛa n tmusni-inek tessufeɣ-ak leɛqel !  
					</seg>
					<seg id="b.ACT.26.25" type="verse">
						Bulus yerra-yas : Ur iyi-iffiɣ ara leɛqel a Fistus ameqqran ! Ayen akka i d-qqaṛeɣ d imeslayen n tideț yesɛan ṣṣwab. 
					</seg>
					<seg id="b.ACT.26.26" type="verse">
						Ula d agellid Aɣribas, yeɛlem s wayagi ; daymi i d-mmeslayeɣ zdat-es ɛinani, imi mačči s tuffra i gedṛa wannect-a. 
					</seg>
					<seg id="b.ACT.26.27" type="verse">
						Ay agellid, tumneḍ s wayen i d-nnan lenbiya ? Sriɣ tumneḍ yis-sen !  
					</seg>
					<seg id="b.ACT.26.28" type="verse">
						Aɣribas yenna i Bulus : Lemmer a yi-d ternuḍ kra yimeslayen ahat ad iyi-tqenɛeḍ ad uɣaleɣ d amasiḥi !  
					</seg>
					<seg id="b.ACT.26.29" type="verse">
						Bulus yenna-yas : A wi-yufan a Ṛebbi, mačči d keččini kan, lameɛna ula d wid akk i yi-d-ismeḥsisen ass-agi, aț-țuɣalem am nekk tura neɣ deg ussan i d-iteddun, ḥaca snasel-agi i yi cudden !  
					</seg>
					<seg id="b.ACT.26.30" type="verse">
						Dɣa agellid Aɣribas, lḥakem Fistus, Birinis d wid akk yeqqimen yid-sen, kkren-d. 
					</seg>
					<seg id="b.ACT.26.31" type="verse">
						Mi kkren ad ṛuḥen, nnan wway gar-asen : Argaz-agi ur ixdim ula d acemma yuklalen lmut neɣ lḥebs.  
					</seg>
					<seg id="b.ACT.26.32" type="verse">
						Aɣribas yenna i Fistus : Argaz-agi izmer ad ițțuserreḥ lemmer ur yerẓi ara ccṛeɛ ɣer Qayṣer.  
					</seg>
				</div>
				<div id="b.ACT.27" type="chapter">
					<seg id="b.ACT.27.1" type="verse">
						Mi fkan lameṛ a nerkeb lbabuṛ ɣer tmurt n Selyan, ǧǧan Bulus akk-d kra n imeḥbas nniḍen i yiwen ufesyan n terbaɛt n Qayṣer, isem-is Xulyus. 
					</seg>
					<seg id="b.ACT.27.2" type="verse">
						Nerkeb deg yiwen lbabuṛ n temdint n Adramit, ara iṛuḥen rrif n tmura n Asya ; nṛuḥ, yedda yid-nneɣ Aristaṛk yellan d amasiduni n temdint n Tiṣalunik. 
					</seg>
					<seg id="b.ACT.27.3" type="verse">
						Azekka-nni, newweḍ ɣer temdint n Sidun , Xulyus yețqadaṛen Bulus, ixdem-as lemziya, iserreḥ-as ad iṛuḥ ɣer imdukkal-is iwakken a s-d-fken ayen yeḥwaǧ.  
					</seg>
					<seg id="b.ACT.27.4" type="verse">
						Mi neqleɛ syenna, nɛedda rrif rrif n tegzirt n Qubṛus axaṭer iṣbeḥ-aɣ-d waḍu iǧehden si zdat.  
					</seg>
					<seg id="b.ACT.27.5" type="verse">
						Nezger lebḥeṛ n Silisya akk-d Bamfilya, newweḍ ɣer lmeṛṣa n Mira yellan di tmurt n Lizya.  
					</seg>
					<seg id="b.ACT.27.6" type="verse">
						Afesyan-nni yufa dinna lbabuṛ n Skandriya ara iṛuḥen ɣer tmurt n Selyan, isserkeb-aɣ deg-s. 
					</seg>
					<seg id="b.ACT.27.7" type="verse">
						Lbabuṛ nni yewwi-yaɣ kra n wussan s țțawil ; armi neṛwa leɛtab i newweḍ ɣer tama n temdint n Knidus, imi ur aɣ-yeǧǧi ara waḍu a nqeṛṛeb, nɛedda rrif n tegzirt n Kritus, ɣer tama n Salmuni. 
					</seg>
					<seg id="b.ACT.27.8" type="verse">
						Nkemmel rrif rrif s leɛtab, armi newweḍ ɣer yiwen wemkan isem-is « Lemraṣi icebḥen », zdat temdint n Lazaya.  
					</seg>
					<seg id="b.ACT.27.9" type="verse">
						Nesṛuḥ aṭas n lweqt, lweqt n usafer di lebḥeṛ yuɣal yewɛeṛ aṭas, imi ass i deg țțuẓummen wat Isṛail di taggara n lexṛif iɛedda.  
					</seg>
					<seg id="b.ACT.27.10" type="verse">
						Daymi i sen-iɛeggen Bulus yenna-yasen : Ay atmaten, ẓriɣ belli tikkelt-agi ma nkemmel aṣafeṛ-nneɣ, a d-tili lexsaṛa mačči kan i lbabuṛ d sselɛa yellan deg-s, lameɛna tezmer aț-țeglu ula yis-nneɣ.  
					</seg>
					<seg id="b.ACT.27.11" type="verse">
						Afesyan-nni aṛumani yuɣ awal i bab n lbabuṛ akk-d win i t-inehṛen wala ad yaɣ awal i Bulus. 
					</seg>
					<seg id="b.ACT.27.12" type="verse">
						Imi lmeṛṣa-nni ur telhi ara iwakken ad sɛeddin deg-s ccetwa, azgen ameqqran n ibeḥriyen bɣan ad ṛuḥen, iwakken ma yella wamek, ad awḍen ɣer lmeṛṣa n Finikus yellan di tegzirt n Kritus ; lmeṛṣa-yagi tqubel lǧiha taɣeṛbit, bɣan ad sɛeddin deg-s ccetwa.  
					</seg>
					<seg id="b.ACT.27.13" type="verse">
						Akken i d-yekker yiwen ubeḥri xfifen, ɣilen ad awḍen ɣer leqsed nsen. Refden amextaf n lbabuṛ, ṛuḥen rrif rrif n tegzirt n Kritus.  
					</seg>
					<seg id="b.ACT.27.14" type="verse">
						Lameɛna ur tɛeṭṭel ara tekker-ed yiwet n tbuciḍant iwumi qqaṛen Erakilun i d-ikkan seg idurar n tegzirt-nni.  
					</seg>
					<seg id="b.ACT.27.15" type="verse">
						Imi lbabuṛ ur s-izmir ara i tbuciḍant-nni, neǧǧa-t a t-yawi waḍu ɣer wanda i s-yehwa,  
					</seg>
					<seg id="b.ACT.27.16" type="verse">
						nɛedda seddaw yiwet n tegzirt tamecṭuḥt yeddurin ɣef waḍu, isem-is Kluda. Mi ɣ-teɣli teflukt-nni n leslak, s leɛtab ameqqran i ț-id-nessuli ɣer lbabuṛ.  
					</seg>
					<seg id="b.ACT.27.17" type="verse">
						Imi nuggad a ɣ-yawi waḍu ɣer leryuf iweɛṛen n tmurt n Libya, ncudd lbabuṛ s imurar ; nerna nṣubb-ed lbac-nni s wayes i t-yețțawi waḍu, neǧǧa iman-nneɣ a ɣ-yawi ɣer wanda yebɣa.  
					</seg>
					<seg id="b.ACT.27.18" type="verse">
						Azekka-nni, imi mazal lebḥeṛ yenhewwal, nessenqes kra n sselɛa yellan deg-s nḍeggeṛ-iț ɣer lebḥeṛ.  
					</seg>
					<seg id="b.ACT.27.19" type="verse">
						Ass wis tlata, ixeddamen n lbabuṛ rnan ḍeggṛen sselɛa-nni i d-iqqimen. 
					</seg>
					<seg id="b.ACT.27.20" type="verse">
						Acḥal n wussan ur d-iban yiṭij ur d-banen itran, lebḥeṛ mazal-it yerwi, ur numin ara a nțwasellek.  
					</seg>
					<seg id="b.ACT.27.21" type="verse">
						Aṭas wussan i neqqim mbla lmakla ; dɣa Bulus ibedd-ed gar-asen yenna : Ay irgazen, lemmer i yi-tuɣem awal m'akken i wen-d-nniɣ : a neqqim axiṛ di lmeṛṣa n Kritus, tili ur d-tdeṛṛu ara lexsaṛa akk-d lxuf-agi !  
					</seg>
					<seg id="b.ACT.27.22" type="verse">
						Tura ur țțagadet ara, sǧehdet iman-nwen axaṭer ula d yiwen deg-wen ur ițmețțat ; ur d-tețțili lexsaṛa anagar lbabuṛ-agi ara iɣeṛqen.  
					</seg>
					<seg id="b.ACT.27.23" type="verse">
						Iḍ iɛeddan, Sidi Ṛebbi i ɛebbdeɣ iceggeɛ-ed yiwen lmelk ibedd-ed ɣuṛ-i 
					</seg>
					<seg id="b.ACT.27.24" type="verse">
						yenna-yi-d : « a Bulus, ur țțaggad ara ! Ilaq aț-țbeddeḍ zdat Qayṣer, atan Sidi Ṛebbi a kkun isellek s kečč s wid yellan yid-ek ». 
					</seg>
					<seg id="b.ACT.27.25" type="verse">
						Sewṛet ihi ay atmaten ! Țekleɣ ɣef Ṛebbi ad idṛu am akken i d-yenna ; 
					</seg>
					<seg id="b.ACT.27.26" type="verse">
						mbla ccekk ihi a ɣ-ḍeggṛent lemwaji ɣer yiwet n tegzirt.  
					</seg>
					<seg id="b.ACT.27.27" type="verse">
						Iḍ wis ṛbeɛṭac, mazal aḍu yețhuccu-yaɣ ițțawi-yaɣ akkin akka ɣef lebḥeṛ Agrakal ; di țnaṣfa n yiḍ, ibeḥṛiyen ḥussen belli ur bɛiden ara ɣef lberr. 
					</seg>
					<seg id="b.ACT.27.28" type="verse">
						Ktalen lqaɛ n lebḥeṛ s wemrar, ufan llant  
					</seg>
					<seg id="b.ACT.27.29" type="verse">
						Imi uggaden lbabuṛ a t-id-iḥaz kra seddaw-as, ḍeggṛen ṛebɛa imextafen ɣer deffir n lbabuṛ, tqelqen melmi ara yali wass. 
					</seg>
					<seg id="b.ACT.27.30" type="verse">
						Lameɛna ixeddamen n lbabuṛ țqelliben ad rewlen ; ṣubben taflukt n leslak ɣer lebḥeṛ, steɛmilen am akken d amextaf ara ḍeggṛen ɣer zdat lbabuṛ.  
					</seg>
					<seg id="b.ACT.27.31" type="verse">
						Dɣa Bulus yenna i lqebṭan d lɛeskeṛ-is : M'ur qqimen ara yergazen-agi di lbabuṛ, ur tezmirem ara aț-țmenɛem ! S 
					</seg>
					<seg id="b.ACT.27.32" type="verse">
						Imiren lɛeskeṛ gezmen imurar n teflukt, ǧǧan-ț aț-țeɣli ɣer lebḥeṛ.  
					</seg>
					<seg id="b.ACT.27.33" type="verse">
						Weqbel ad yali wass, Bulus inha-ten akk ad ččen cwiṭ n lqut, yenna : Ass-agi d ass wis ṛbeɛṭac ur teɛṛiḍem lqut. 
					</seg>
					<seg id="b.ACT.27.34" type="verse">
						Tura nhiɣ-kkun ihi aț-țeččem iwakken aț-țețțusellkem, ula d yiwen deg-wen ur s-ițṛuḥ wenẓad seg uqeṛṛuy.  
					</seg>
					<seg id="b.ACT.27.35" type="verse">
						Mi d-yenna ayagi, iddem-ed aɣṛum, iḥmed Ṛebbi zdat-sen meṛṛa, yebḍa-t, yebda itețț.  
					</seg>
					<seg id="b.ACT.27.36" type="verse">
						Yekkes-asen akk lxuf dɣa ččan. 
					</seg>
					<seg id="b.ACT.27.37" type="verse">
						47400
					</seg>
					<seg id="b.ACT.27.38" type="verse">
						Mi ččan armi ṛwan, ḍeggṛen ɣer lebḥeṛ ticekkaṛin n yirden, iwakken ad yifsus lbabuṛ. 
					</seg>
					<seg id="b.ACT.27.39" type="verse">
						Mi guli wass, ur eɛqilen ara maḍi tamurt-nni anda wwḍen. Lameɛna walan yiwen wemkan iqeṛben, iban-ed deg-s ṛṛmel, bɣan ad rren lbabuṛ ɣer dinna ma yella wamek.  
					</seg>
					<seg id="b.ACT.27.40" type="verse">
						Fsin imurar i imextafen bran asen ɣer lebḥeṛ, fsin daɣen imurar i imeqdafen s wacu nehṛen lbabuṛ ; dɣa ssulin yiwen ubeḥnuq yellan ɣer zdat n lbabuṛ iwakken a ten-yawi waḍu ɣer rrif n lebḥeṛ.  
					</seg>
					<seg id="b.ACT.27.41" type="verse">
						Lameɛna wwḍen ɣer yiwen wemkan n ṛṛmel iwumi d-izzi lebḥeṛ ; rran ɣer dinna lbabuṛ-nni, lǧiha n zdat teḥṣel di ṛṛmel teḥbes ma d lǧiha n deffir tebda tețṛuẓu si lqewwa n lemwaji.  
					</seg>
					<seg id="b.ACT.27.42" type="verse">
						Lɛeskeṛ bɣan ad nɣen imeḥbas-nni axaṭer uggaden a sen-rewlen s lɛum.  
					</seg>
					<seg id="b.ACT.27.43" type="verse">
						Lqebṭan-nni i gebɣan ad isellek Bulus, ur ten-yeǧǧi ara ad xedmen lebɣi-nsen. Yefka lameṛ i wid yessnen ad ɛummen, ad ḍeggṛen iman-nsen d imezwura ɣer waman iwakken ad awḍen ɣer rrif.  
					</seg>
					<seg id="b.ACT.27.44" type="verse">
						Ma d wiyaḍ a ten-tebɛen, ad ṭṭfen di telwiḥin neɣ deg iceqfan n lbabuṛ. S wakka, wwḍen meṛṛa ɣer rrif n lebḥeṛ di laman.  
					</seg>
				</div>
				<div id="b.ACT.28" type="chapter">
					<seg id="b.ACT.28.1" type="verse">
						Mi d-nemneɛ si lebḥeṛ, nesla belli tigzirt-nni isem-is Malṭa. 
					</seg>
					<seg id="b.ACT.28.2" type="verse">
						Imezdaɣ-is setṛeḥben yis-nneɣ, xedmen-aɣ lxiṛ d ameqqran ; ceɛlen times axaṭer yekkat ugeffur ( lehwa ), yerna d asemmiḍ.  
					</seg>
					<seg id="b.ACT.28.3" type="verse">
						Bulus ijmeɛ-ed kra n yesɣaṛen a ten-iger ɣer tmes, si leḥmu-nni n tmes yeffeɣ-ed yiwen n wezrem yenṭed deg ufus-is.  
					</seg>
					<seg id="b.ACT.28.4" type="verse">
						Lɣaci mi walan azrem-nni yeckenṭeḍ deg ufus-is, qqaṛen wway gar-asen : « Argaz-agi iban d bu tmegṛaḍ, axaṭer ɣas akken yemneɛ-ed si lebḥeṛ, Sidi Ṛebbi yellan d Bab n lḥeqq ur t-yețțaǧa ara ad yidir. »  
					</seg>
					<seg id="b.ACT.28.5" type="verse">
						Lameɛna Bulus yezwi azrem-nni ɣer tmes, ur t-yuɣ ula d acemma ; 
					</seg>
					<seg id="b.ACT.28.6" type="verse">
						lɣaci-nni țṛaǧun a t-walin ibzeg neɣ ad yemmet imiren kan. Ɛussen-t, mi walan ur t-yuɣ wacemma, beddlen ṛṛay, ḥesben-t d yiwen seg iṛebbiten s wayes țțamnen.  
					</seg>
					<seg id="b.ACT.28.7" type="verse">
						Di leǧwahi-nni i gezdeɣ Bubliyus lḥakem ameqqran n tegzirt-nni ; yesɛa aṭas n wakal, yesṭerḥeb yis-nneɣ, yerna yessens-aɣ ɣuṛ-es tlata wussan.  
					</seg>
					<seg id="b.ACT.28.8" type="verse">
						Deg ussan-nni, baba-s n Bubliyus yella deg usu yehlek, tuɣ-it tawla yerna tuzzel tɛebbuṭ-is. Bulus iṛuḥ ɣuṛ-es, issers ifassen-is fell-as, yedɛa ɣer Sidi Ṛebbi dɣa yeḥla.  
					</seg>
					<seg id="b.ACT.28.9" type="verse">
						Mi slan yis imuḍan n tegzirt-nni usan-d ɣuṛ-es isseḥla-ten ula d nutni. 
					</seg>
					<seg id="b.ACT.28.10" type="verse">
						Ɣef wayagi, qudṛen-aɣ aṭas ; mi nekker a nṛuḥ, fkan-aɣ-d ayen akk neḥwaǧ i webrid.  
					</seg>
					<seg id="b.ACT.28.11" type="verse">
						Mi ɛeddan tlata waguren, nerkeb yiwen lbabuṛ n temdint n Skandriya iwumi qqaṛen Dyuskuṛ, isɛeddan ccetwa di tegzirt-nni ; 
					</seg>
					<seg id="b.ACT.28.12" type="verse">
						newweḍ ɣer temdint n Sirakuz, anda neqqim tlata wussan.  
					</seg>
					<seg id="b.ACT.28.13" type="verse">
						Syenna nkemmel rrif rrif n lebḥeṛ armi ț-țamdint n Ṛejyu, azekka-nni yekker-ed yiwen n waḍu i d-yekkan seg usamer, sin wussan mbeɛd, newweḍ ɣer temdint n Buzul.  
					</seg>
					<seg id="b.ACT.28.14" type="verse">
						Nufa dinna atmaten i ɣ iḥellelen a neqqim yid-sen sebɛa wussan, syenna nkemmel abrid ɣer temdint n Ṛuma. 
					</seg>
					<seg id="b.ACT.28.15" type="verse">
						Mi slan yis-nneɣ watmaten n temdint n Ṛuma, usan-d armi d ssuq n Abyus akk-d wemkan yețțusemman « Tlata Țbernat » iwakken a ɣ-d-mmagren. Mi ten iwala Bulus, yefṛeḥ yeḥmed Ṛebbi yerna yuɣal-it-id lǧehd.  
					</seg>
					<seg id="b.ACT.28.16" type="verse">
						Mi newweḍ ɣer temdint n Ṛuma, serrḥen-as i Bulus ad izdeɣ deg yiwen wexxam, nețța d yiwen uɛeskṛi i t yețɛassan.  
					</seg>
					<seg id="b.ACT.28.17" type="verse">
						Mi ɛeddan tlata wussan, Bulus yessawel i imeqqranen n wat Isṛail. Mi d-nnejmaɛen, Bulus yenna yasen : Ay atmaten, ɣas akken ur xdimeɣ acemma i gxulfen agdud d leɛwayed n lejdud-nneɣ, ṭṭfen-iyi ɣer lḥebs di temdint n Lquds, sellmen-iyi ger ifassen n lɛeskeṛ n Ṛuman.  
					</seg>
					<seg id="b.ACT.28.18" type="verse">
						Mi yi-beḥten, bɣan ad iyi serrḥen axaṭer ur ufin ara deg-i sebba s wayes ara ḥekmen fell-i s lmut.  
					</seg>
					<seg id="b.ACT.28.19" type="verse">
						Imi ur qbilen ara wat Isṛail ad iyi-d-serrḥen iṛumaniyen, iḥettem-iyi lḥal ad rẓeɣ ccṛeɛ ɣer Qayṣer ; lameɛna mačči d acetki i bɣiɣ ad ccetkiɣ ɣef wegdud-iw.  
					</seg>
					<seg id="b.ACT.28.20" type="verse">
						Daymi i bɣiɣ a kkun-ẓreɣ, ad mmeslayeɣ yid-wen axaṭer ɣef ddemma n usirem n wat Isṛail i țwarzeɣ s snasel-agi.  
					</seg>
					<seg id="b.ACT.28.21" type="verse">
						Imeqqranen n wat Isṛail nnan-as : Ur d-neṭṭif ula d yiwet n tebṛaț si tmurt n Yahuda ɣef wayen yeɛnan tamsalt-ik, ula d yiwen seg watmaten ur d-yusi ad iccetki neɣ a ɣ-d-yini ayen n diri fell-ak.  
					</seg>
					<seg id="b.ACT.28.22" type="verse">
						Lameɛna nebɣa a nsel s ɣuṛ-ek ayen akka s wacu i tumneḍ, ma d ayen yeɛnan tajmaɛt-agi seg i d-tekkiḍ, neẓra belli di yal amkan tețmagar-ed uguren. 
					</seg>
					<seg id="b.ACT.28.23" type="verse">
						Dɣa msefhamen ɣef wass nniḍen i deg ara mlilen. Mi d yewweḍ wass-nni, usan-d deg waṭas yid-sen ɣer wexxam n Bulus. Si ṣṣbeḥ armi ț-țameddit, Bulus yețbecciṛ-asen ɣef tgeldit n Ṛebbi s ccariɛa n Musa ț-țektabin n lenbiya, yețqellib a ten-iqenneɛ iwakken ad amnen s Sidna Ɛisa. 
					</seg>
					<seg id="b.ACT.28.24" type="verse">
						Kra umnen s wayen i d-yenna, ma d wiyaḍ ugin ad amnen. 
					</seg>
					<seg id="b.ACT.28.25" type="verse">
						Mi țeddun ad ṛuḥen mazal lxilaf gar-asen, dɣa Bulus yerna-yasen imeslayen-agi : Ț-țideț ayen i d-yenna Ṛṛuḥ iqedsen i lejdud-nwen s yimi n nnbi Iceɛya 
					</seg>
					<seg id="b.ACT.28.26" type="verse">
						mi d-yenna : Ṛuḥ ɣer wegdud-agi tiniḍ-asen : ɣas aț-țeslem s imeẓẓuɣen-nwen ur tfehmem ara ; aț-țemmuqlem s wallen-nwen ur tețwalim ara,  
					</seg>
					<seg id="b.ACT.28.27" type="verse">
						imi ul n wegdud-agi yuɣal d azṛu ; qeflen imeẓẓuɣen-nsen, qemcen allen-nsen ; ur bɣin ara ad walin s wallen-nsen, d slen s imeẓẓuɣen-nsen, ad fehmen s wul-nsen, iwakken a d-uɣalen ɣuṛ-i ad beddlen tikli akken a ten-sseḥluɣ !  
					</seg>
					<seg id="b.ACT.28.28" type="verse">
						Atan ihi tura leslak n Sidi Ṛebbi ad ițțunefk i leǧnas nniḍenur nelli ara n wat Isṛail axaṭer nutni a s-semḥessen yerna a t-qeblen. 
					</seg>
					<seg id="b.ACT.28.29" type="verse">
						Mi d-yenna Bulus ayagi, ffɣen-d imeqqranen n wat Isṛail, leḥḥun țemjadalen wway gar-asen.  
					</seg>
					<seg id="b.ACT.28.30" type="verse">
						Bulus yeqqim sin iseggasen deg wexxam-nni i gekra. Isṭerḥib s kra n win i d-yețțasen a t-iẓer.  
					</seg>
					<seg id="b.ACT.28.31" type="verse">
						Yețbecciṛ tageldit n Ṛebbi s tlelli, isselmad-asen ayen akk yeɛnan Sidna Ɛisa Lmasiḥ, ulac win i t-iḥebsen.  
					</seg>
				</div>
			</div>
			<div id="b.ROM" type="book">
				<div id="b.ROM.1" type="chapter">
					<seg id="b.ROM.1.1" type="verse">
						Nekk Bulus, yellan d aqeddac n Ɛisa Lmasiḥ, țwaxtaṛeɣ ad iliɣ d ṛṛasul, iwakken ad beccṛeɣ lexbaṛ n lxiṛ n Sidi Ṛebbi. 
					</seg>
					<seg id="b.ROM.1.2" type="verse">
						Lexbaṛ-agi n lxiṛ i d-yewɛed Sidi Ṛebbi si zik s yimi n lenbiya di tira iqedsen, 
					</seg>
					<seg id="b.ROM.1.3" type="verse">
						d ayen yeɛnan Mmi-s, Ɛisa Lmasiḥ Ssid-nneɣ i d-ilulen d amdan seg wedrum n Dawed, 
					</seg>
					<seg id="b.ROM.1.4" type="verse">
						yețțusemma d Mmi-s n Ṛebbi s tezmert n Ṛṛuḥ iqedsen, s ḥeggu-ines si ger lmegtin. 
					</seg>
					<seg id="b.ROM.1.5" type="verse">
						Yis i ɣ-ixdem Sidi Ṛebbi lemziya a nili d imceggɛen, iwakken a d-nawi s yisem-is imdanen n leǧnas meṛṛa ad amnen yis yerna ad aɣen awal-is. 
					</seg>
					<seg id="b.ROM.1.6" type="verse">
						Yessawel-awen-d ula i kunwi yellan ger leǧnas-agi, iwakken aț-țilim d ayla n Ɛisa Lmasiḥ.  
					</seg>
					<seg id="b.ROM.1.7" type="verse">
						I wid akk yellan di temdint n Ṛuma, i gḥemmel Sidi Ṛebbi, iwumi i d-yessawel ad ilin d ayla-s : ṛṛeḥma ț-țalwit a wen-d-țțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ.  
					</seg>
					<seg id="b.ROM.1.8" type="verse">
						Di tazwara, ad ḥemdeɣ Sidi Ṛebbi fell-awen meṛṛa s yisem n Ɛisa Lmasiḥ, axaṭer yeffeɣ lexbaṛ di ddunit meṛṛa belli tumnem s Lmasiḥ.  
					</seg>
					<seg id="b.ROM.1.9" type="verse">
						Sidi Ṛebbi i ɛebbdeɣ seg ul-iw, i ɣef qeddceɣ imi țbecciṛeɣ lexbaṛ n lxiṛ yeɛnan Mmi-s, yeẓra belli țțadreɣ-kkun-id dima m'ara deɛɛuɣ ɣuṛ-es.  
					</seg>
					<seg id="b.ROM.1.10" type="verse">
						Ssutureɣ mkul ass i Sidi Ṛebbi iwakken ma yebɣa, ad afeɣ abrid amek ara n-aseɣ ɣuṛ-wen.  
					</seg>
					<seg id="b.ROM.1.11" type="verse">
						Acḥal i bɣiɣ a kkun-ẓreɣ, akken a kkun-slemdeɣ ɣef kra n tukciwin i d-ițțak Ṛṛuḥ iqedsen iwakken aț țǧehdem ; 
					</seg>
					<seg id="b.ROM.1.12" type="verse">
						yerna m'ara n-awḍeɣ ɣuṛ-wen, a nemseǧhad wway gar aneɣ ; kunwi s liman-nwen, nekk s liman-inu, imi yiwen n liman i ɣ-isdukklen.  
					</seg>
					<seg id="b.ROM.1.13" type="verse">
						Ay atmaten, bɣiɣ aț-țeẓrem belli acḥal n tikkal i ɛerḍeɣ a n-aseɣ ɣuṛ-wen, iwakken lxedma inu a wen-d-teglu s kra n lfayda, am akken i d-tewwi lfayda i leǧnas nniḍen ; meɛna ar tura mazal țmagareɣ-ed uguren.  
					</seg>
					<seg id="b.ROM.1.14" type="verse">
						Ilaq-iyi ad ṛuḥeɣ ɣer yemdanen n ddunit meṛṛa, ɣer leǧnas itqeddmen akk-d wid ur netqeddem ara, ɣer wid yeɣṛan d wid ur neɣṛi ara. 
					</seg>
					<seg id="b.ROM.1.15" type="verse">
						Daymi i bɣiɣ ad beccṛeɣ daɣen lexbaṛ-agi n lxiṛ, i kunwi yellan di temdint n Ṛuma.  
					</seg>
					<seg id="b.ROM.1.16" type="verse">
						Ur ssetḥaɣ ara s lexbaṛ-agi n lxiṛ, axaṭer ț-țazmert n Sidi Ṛebbi i leslak n kra win yumnen yis ; di tazwara i wat Isṛail, a d-ḍefṛen leǧnas nniḍen.  
					</seg>
					<seg id="b.ROM.1.17" type="verse">
						Lexbaṛ-agi n lxiṛ ibeggen-ed amek i gețțarra Sidi Ṛebbi imdanen d iḥeqqiyen s liman, axaṭer s liman kan i nezmer a nuɣal d iḥeqqiyen si tazwara alamma ț-țaggara. Akken yura di tira iqedsen :  Aḥeqqi ad yidir s liman.  
					</seg>
					<seg id="b.ROM.1.18" type="verse">
						Sidi Ṛebbi ițbeggin-ed urrif-is seg igenni ɣef ddnub d cceṛ n yemdanen i gețɣummun lḥeqq s lbaṭel ; 
					</seg>
					<seg id="b.ROM.1.19" type="verse">
						axaṭer ayen akk i glaqen a t-issinen ɣef Sidi Ṛebbi, ẓran-t ; d Ṛebbi s yiman-is i sen-t-id isbeggnen. 
					</seg>
					<seg id="b.ROM.1.20" type="verse">
						Seg wasmi i d-yexleq ddunit, ayen akk yeffren ɣef wallen, nețwali-t di lecɣal-is ; nezmer a neɛqel belli d nețța kan i d Ṛebbi yesɛan tazmert ur nfennu ; daymi wigi ulac fell-asen ssmaḥ.  
					</seg>
					<seg id="b.ROM.1.21" type="verse">
						?as akken ẓran yella Ṛebbi, ur setɛeṛfen ara yis ; ur t-ḥmiden, ur t-ckiṛen, lameɛna țkemmilen deg yir ixemmimen-nsen armi iɣumm ṭṭlam ulawen-nsen. 
					</seg>
					<seg id="b.ROM.1.22" type="verse">
						?țaran iman-nsen d lɛuqal armi uɣalen d imejhal.  
					</seg>
					<seg id="b.ROM.1.23" type="verse">
						Beddlen lɛaḍima n Sidi Ṛebbi yeddren s lmeṣnuɛat yesɛan ṣṣifa n wemdan ifennun, ṣṣifa n leḍyuṛ, n lewḥuc yesɛan ṛebɛa iḍaṛṛen, d wayen akk ileḥḥun ɣef wuɛebbuḍ ; 
					</seg>
					<seg id="b.ROM.1.24" type="verse">
						daymi i ten-yeǧǧa Sidi Ṛebbi tebɛen lebɣi n wulawen-nsen, xeddmen ticmatin, ṣṣawḍen armi kksen lḥeṛma ɣef yiman-nsen.  
					</seg>
					<seg id="b.ROM.1.25" type="verse">
						Beddlen tideț n Sidi Ṛebbi s lekdeb, ɛebbden ayen yețwaxelqen, ǧǧan win i d-ixelqen kullec, nețța i gețțubarken i dayem ; Amin !  
					</seg>
					<seg id="b.ROM.1.26" type="verse">
						?-țagi i d sebba i ɣef ten-yeǧǧa Sidi Ṛebbi di lɛaṛ n ccehwat-nsen ; tilawin țbeddilent irgazen s tilawin.  
					</seg>
					<seg id="b.ROM.1.27" type="verse">
						Ula d irgazen țțaǧan tilawin, ițenkkar uḥaṛuq wway gar-asen, țemyexdamen lɛaṛ ; d wagi i d lexlaṣ i yuklalen ɣef tidderɣelt-nsen.  
					</seg>
					<seg id="b.ROM.1.28" type="verse">
						Imi ugin ad issinen Ṛebbi, Sidi Ṛebbi yeǧǧa-ten di lɛeqliya-nsen iɛewjen iwakken ad xedmen ayen ur nlaq ara.  
					</seg>
					<seg id="b.ROM.1.29" type="verse">
						?čuṛen d lbaṭel akk-d wayen n diri : d ṭṭmeɛ, d cceṛ, ț-țismin ; d at tmegṛaḍ, d at ccwal, d at tḥila, d at tiḥeṛci, d iqeṛṛaḍen. 
					</seg>
					<seg id="b.ROM.1.30" type="verse">
						Wa yekkat deg wa, d iɛdawen n Ṛebbi, ur țneḥcamen ara, d imzuxiyen, d ikeddaben ; snulfuyen-d cceṛ, țɛaṣin lwaldin-nsen.  
					</seg>
					<seg id="b.ROM.1.31" type="verse">
						Ur sɛin lefhama, ur sɛin laman, ulac deg wulawen-nsen ṛṛeḥma neɣ leḥnana. 
					</seg>
					<seg id="b.ROM.1.32" type="verse">
						?as akken ẓran lḥisab n Sidi Ṛebbi yețṛaǧu wid ixeddmen annect-agi yerna uklalen lmut, țkemmilen di tikli-nsen yerna feṛḥen s wid ixeddmen am nutni.  
					</seg>
				</div>
				<div id="b.ROM.2" type="chapter">
					<seg id="b.ROM.2.1" type="verse">
						Ulac fell-ak ssmaḥ a win ițḥasaben wiyaḍ, axaṭer akken tebɣuḍ tiliḍ, mi tețḥasabeḍ wiyaḍ, d iman-ik i tḥusbeḍ, imi kečč i ten-ițḥasaben txeddmeḍ am nutni. 
					</seg>
					<seg id="b.ROM.2.2" type="verse">
						Neẓra belli Sidi Ṛebbi iḥekkem s lḥeqq ɣef wid ixeddmen lecɣal-agi.  
					</seg>
					<seg id="b.ROM.2.3" type="verse">
						I kečč i gețḥasaben wid ixeddmen lecɣal-agi, ma txeddmeḍ am nutni, tɣileḍ aț-țmenɛeḍ i lḥisab n Sidi Ṛebbi ?  
					</seg>
					<seg id="b.ROM.2.4" type="verse">
						Eɛni tḥeqṛeḍ leḥnana d ṣṣbeṛ i gesɛa Sidi Ṛebbi mbla ceḥḥa ? Ur teẓriḍ ara belli iṣebber-ak s leḥnana-s iwakken aț-țbeddleḍ tikli ?  
					</seg>
					<seg id="b.ROM.2.5" type="verse">
						Lameɛna kečč yesɣaṛayen ul-ik tugiḍ aț-țbeddleḍ tikli, tețheggiḍ i yiman-ik lɛiqab ameqqran i wass n lḥisab, ass i deg ara d-ibin wurrif akk-d lḥeqq n Sidi Ṛebbi 
					</seg>
					<seg id="b.ROM.2.6" type="verse">
						 ara yerren i mkul yiwen ayen yexdem . 
					</seg>
					<seg id="b.ROM.2.7" type="verse">
						ad yefk tudert n dayem i wid ixeddmen lxiṛ s ṣṣbeṛ, yețnadin ɣef lɛezz d lḥeṛma akk-d tudert n dayem.  
					</seg>
					<seg id="b.ROM.2.8" type="verse">
						Ma d wid yellan d imcumen, ikeṛhen tideț, ixeddmen lbaṭel, a d-isseɣli fell-asen urrif ț-țwaɣit ; 
					</seg>
					<seg id="b.ROM.2.9" type="verse">
						a d-isseɣli daɣen ccedda ț-țwaɣit ɣef yal amdan ixeddmen cceṛ, di tazwara ɣef wat Isṛail, a d-ḍefṛen leǧnas nniḍen.  
					</seg>
					<seg id="b.ROM.2.10" type="verse">
						Meɛna a d-ițțunefk lɛezz d lḥeṛma akk-d lehna i kra n win ixeddmen lxiṛ, i wat Isṛail uqbel, a d-ḍefṛen leǧnas nniḍen.  
					</seg>
					<seg id="b.ROM.2.11" type="verse">
						?er Sidi Ṛebbi ulac lxilaf ger yemdanen. 
					</seg>
					<seg id="b.ROM.2.12" type="verse">
						Kra n wid ara idenben, ur nessin ara ccariɛa n Musa, asm'ara mmten ur tḥekkem ara fell-asen ; ma d win ara idenben yili yessen ccariɛa, d ccariɛa ara t-iḥasben.  
					</seg>
					<seg id="b.ROM.2.13" type="verse">
						Mačči d wid ismeḥsisen kan i ccariɛa i gețwaḥesben d iḥeqqiyen ɣer Sidi Ṛebbi, meɛna d wid i gxeddmen ayen i d-tenna. 
					</seg>
					<seg id="b.ROM.2.14" type="verse">
						Leǧnas ur nessin ara ccariɛa, i gxeddmen s nneya-nsen ayen i d-tenna, uɣalen d ccariɛa i yiman-nsen ɣas akken ur ț-sɛin ara. 
					</seg>
					<seg id="b.ROM.2.15" type="verse">
						Beggnen-d s tikli-nsen belli ayen i d-tenna ccariɛa, deg ulawen-nsen i gura. D ulawen-nsen i d-ițbegginen annect-a axaṭer axemmem nsen tikwal ițḥasab-iten, tikwal yețḥuddu fell-asen. 
					</seg>
					<seg id="b.ROM.2.16" type="verse">
						D annect-agi ara d-ibanen asm'ara iḥaseb Sidi Ṛebbi s Ɛisa Lmasiḥ, ayen akk xeddmen yemdanen s tuffra am akken yella di lexbaṛ n lxiṛ i țbecciṛeɣ.  
					</seg>
					<seg id="b.ROM.2.17" type="verse">
						Kečč iḥesben iman-ik si dderya n wat Isṛail, tețțekleḍ ɣef ccariɛa n Musa, tețzuxxuḍ s Ṛebbi ; 
					</seg>
					<seg id="b.ROM.2.18" type="verse">
						kečč yessnen lebɣi n Sidi Ṛebbi, teẓriḍ d acu i gelhan imi tesneḍ ccariɛa ; 
					</seg>
					<seg id="b.ROM.2.19" type="verse">
						kečč i gɣilen tzemreḍ aț-țeṭṭfeḍ afus i iderɣalen, aț-țiliḍ ț-țafat n wid yellan di ṭṭlam ; 
					</seg>
					<seg id="b.ROM.2.20" type="verse">
						kečč iḥesben iman-ik tzemreḍ aț-țesfehmeḍ wid ur nessin, neɣ aț-țiliḍ d ccix n warrac axaṭer tufiḍ di ccariɛa n Musa tamusni akk-d țideț !  
					</seg>
					<seg id="b.ROM.2.21" type="verse">
						Tesselmadeḍ wiyaḍ, meɛna ur tesselmadeḍ ara iman-ik ; 
					</seg>
					<seg id="b.ROM.2.22" type="verse">
						tnehhuḍ wiyaḍ ur țțakren ara, kečč s yiman-ik tețțakreḍ ; tnehhuḍ wiyaḍ ur zennun ara, kečč s yiman-ik tzennuḍ ! Tkeṛheḍ ssadaț, tețțakreḍ lemqamat-nsen !  
					</seg>
					<seg id="b.ROM.2.23" type="verse">
						Tețzuxxuḍ s ccariɛa, meɛna tesseɣlayeḍ lqima n yisem n Sidi Ṛebbi imi ur txeddmeḍ ara ayen i d-teqqaṛ !  
					</seg>
					<seg id="b.ROM.2.24" type="verse">
						Axaṭer akken yura di tira iqedsen :  ?ef ddemma-nwen i gețwargem yisem n Sidi Ṛebbi ger leǧnas.  
					</seg>
					<seg id="b.ROM.2.25" type="verse">
						?-țideț, ṭṭhaṛa tenfeɛ ma yella tettabaɛeḍ ccariɛa, meɛna ma yella ur txeddmeḍ ara ayen i d-tenna ccariɛa, am akken ur teḍhiṛeḍ ara.  
					</seg>
					<seg id="b.ROM.2.26" type="verse">
						Win ur neḍhiṛ ara, itebɛen ccariɛa, eɛni ur ițwaḥsab ara ɣer Sidi Ṛebbi am akken yeḍheṛ ? 
					</seg>
					<seg id="b.ROM.2.27" type="verse">
						Nețta ur neḍhiṛ ara di lǧețța-s, ixeddmen ayen i d-tenna ccariɛa, izmer a k-iḥaseb kečč iḍehṛen, yesnen ccariɛa meɛna ur txeddmeḍ ara ayen i d-teqqaṛ.  
					</seg>
					<seg id="b.ROM.2.28" type="verse">
						Win yellan s țideț n wat Isṛail, mačči s uqemmuc kan, neɣ s ṭṭhaṛa i d-ițbanen deg weglim-ines ; 
					</seg>
					<seg id="b.ROM.2.29" type="verse">
						meɛna mmi-s n wat Isṛail n tideț, d win i t-yellan deg ul-ines, ṭṭhaṛa n ṣṣeḥ d ayen ixeddem Ṛṛuḥ iqedsen deg ul n wemdan, mačči ț-țin ixeddem wemdan s ccariɛa. Amdan am-agi, d Sidi Ṛebbi i t-ițɛuzzun mačči d imdanen.  
					</seg>
				</div>
				<div id="b.ROM.3" type="chapter">
					<seg id="b.ROM.3.1" type="verse">
						Ihi d acu i sɛan n wat Isṛail sennig wiyaḍ ? D acu n nnfeɛ yellan di ṭṭhaṛa ? 
					</seg>
					<seg id="b.ROM.3.2" type="verse">
						Lfayda tella yerna ț-țameqqrant di mkul tama, axaṭer d nutni iwumi d-yefka Sidi Ṛebbi awal-is d imezwura. 
					</seg>
					<seg id="b.ROM.3.3" type="verse">
						Ma yella ihi kra deg-sen ɛuṣan awal-is, eɛni Sidi Ṛebbi a ten-inkeṛ meṛṛa i lmend-nsen ? 
					</seg>
					<seg id="b.ROM.3.4" type="verse">
						D lmuḥal ! Sidi Ṛebbi d aḥeqqi, d imdanen kan i geskiddiben ; am akken yura di tektabt n ?abur :  Iwakken a d-iban lḥeqq n wawal-ik,  yerna m'ara tețḥasabeḍ, d kečč i gesɛan lḥeqq.  
					</seg>
					<seg id="b.ROM.3.5" type="verse">
						Ma yella lbaṭel i nxeddem isban-ed lḥeqq n Sidi Ṛebbi, d acu ara d-nini ? Eɛni Sidi Ṛebbi ur yesɛi ara lḥeqq m'ara ɣ-iɛaqeb ? ( Nniɣ-ed ayagi s lɛeqliya n wemdan. ) 
					</seg>
					<seg id="b.ROM.3.6" type="verse">
						?-țideț yesɛa lḥeqq ! Neɣ m'ulac amek ara iḥaseb ddunit ? 
					</seg>
					<seg id="b.ROM.3.7" type="verse">
						Ma yella lekdeb-iw ițbeggin-ed tideț n Sidi Ṛebbi yerna isnernay di lɛaḍima-s, acuɣer ihi mazal-iyi țwaḥesbeɣ d amednub ? 
					</seg>
					<seg id="b.ROM.3.8" type="verse">
						Llan kra n yemdanen heddṛen fell-aɣ s ẓẓuṛ, qqaṛen belli nenna-d : « Acuɣeṛ ur nxeddem ara cceṛ iwakken a d-yeffeɣ lxiṛ ? » Imdanen am wigi uklalen lɛiqab n Sidi Ṛebbi.  
					</seg>
					<seg id="b.ROM.3.9" type="verse">
						Amek ihi ? Eɛni Nukni s wat Isṛail axiṛ n wiyaḍ ? Xaṭi ! Nniɣ-ed yakan belli am wat Isṛail am leǧnas nniḍen, d aklan n ddnub meṛṛa.  
					</seg>
					<seg id="b.ROM.3.10" type="verse">
						Akken yura di tektabt iqedsen :  Ulac amdan aḥeqqi,  ulac ula d yiwen,  
					</seg>
					<seg id="b.ROM.3.11" type="verse">
						 Yiwen ur ifhim,  yiwen ur yețqellib ɣef Sidi Ṛebbi,  ffɣen akk i webrid,  uɣalen d imejhal ;  
					</seg>
					<seg id="b.ROM.3.12" type="verse">
						 ulac win ixeddmen lxiṛ,  ulac ula d yiwen. 
					</seg>
					<seg id="b.ROM.3.13" type="verse">
						Imawen-nsen ldin am iẓekwan,  Ilsawen-nsen d ixeddaɛen.  ?čuṛen d ssem am izerman.  
					</seg>
					<seg id="b.ROM.3.14" type="verse">
						 Imawen-nsen  ččuṛen d ddeɛwat n cceṛ ț-țeṛzeg. 
					</seg>
					<seg id="b.ROM.3.15" type="verse">
						 Iḍaṛṛen-nsen țɣawalen  iwakken ad ssizlen idammen ; 
					</seg>
					<seg id="b.ROM.3.16" type="verse">
						 ansi ɛeddan ad ǧǧen  axeṣṣar d nnger di lateṛ-nsen.  
					</seg>
					<seg id="b.ROM.3.17" type="verse">
						 Ur ssinen ara abrid n lehna ;  
					</seg>
					<seg id="b.ROM.3.18" type="verse">
						 ur sɛin ara deg ul-nsen  tugdi n Sidi Ṛebbi.  
					</seg>
					<seg id="b.ROM.3.19" type="verse">
						Neẓra belli ayen akk i d-tenna ccariɛa, tenna-t-id i wid yellan seddaw leḥkum n ccariɛa iwakken imdanen meṛṛa ad zemmemen yimawen-nsen, ad ẓren belli d imednuben i llan zdat Sidi Ṛebbi.  
					</seg>
					<seg id="b.ROM.3.20" type="verse">
						Ur yezmir yiwen ad yili d aḥeqqi ɣer Sidi Ṛebbi imi i gexdem ayen i d-teqqaṛ ccariɛa ; axaṭer ccariɛa tețbeggin-ed kan i wemdan belli d amednub i gella.  
					</seg>
					<seg id="b.ROM.3.21" type="verse">
						Tura Sidi Ṛebbi isbeggen-aɣ-d amek ara nuɣal d iḥeqqiyen zdat-es mbla ccariɛa. Ayagi yella di ccariɛa n Musa akk-d tektabin n lenbiya.  
					</seg>
					<seg id="b.ROM.3.22" type="verse">
						Sidi Ṛebbi iḥseb-aɣ d iḥeqqiyen imi numen s Ɛisa Lmasiḥ, 
					</seg>
					<seg id="b.ROM.3.23" type="verse">
						axaṭer ulac lxilaf ger yemdanen imi denben meṛṛa, țwaḥeṛmen si lɛaḍima n Sidi Ṛebbi. 
					</seg>
					<seg id="b.ROM.3.24" type="verse">
						Lameɛna s ṛṛeḥma-ines, yerra-ten d iḥeqqiyen mbla lexlaṣ, s Ɛisa Lmasiḥ i ten-id-icufeɛ.  
					</seg>
					<seg id="b.ROM.3.25" type="verse">
						D nețța i d-ifka Sidi Ṛebbi d asfel fell-aɣ iwakken s idammen-is yuzzlen, a d-yawi leɛfu n ddnub i yemdanen meṛṛa ara yamnen yis. Akka i d-ibeggen Sidi Ṛebbi lḥeqq-ines ; axaṭer zik-nni, asm'akken i sen-iṣbeṛ, ur iɛuqeb ara imdanen ɣef ddnubat-nsen ; 
					</seg>
					<seg id="b.ROM.3.26" type="verse">
						ma ț-țura isken-ed amek i ten-yerra d iḥeqqiyen zdat-es, axaṭer yebɣa a d-ibeggen belli nețța d aḥeqqi yerna ad yerr d iḥeqqiyen wid akk ara yamnen s Ɛisa.  
					</seg>
					<seg id="b.ROM.3.27" type="verse">
						Anda-ț sebba n zzux ? Ulac ! Axaṭer mačči s lefɛayel ara nzux meɛna s liman. 
					</seg>
					<seg id="b.ROM.3.28" type="verse">
						Nukni neẓra amdan ad yuɣal d aḥeqqi zdat Ṛebbi s liman-ines mačči s wayen i d-tenna ccariɛa. 
					</seg>
					<seg id="b.ROM.3.29" type="verse">
						Eɛni Sidi Ṛebbi, d Illu n wat Isṛail kan ? Ur yelli ara d Illu n leǧnas nniḍen ? Ula d nutni d Illu-nsen 
					</seg>
					<seg id="b.ROM.3.30" type="verse">
						imi yiwen n Ṛebbi kan i gellan ; ad yerr d iḥeqqiyen zdat-es wid akk yumnen, am wid iḍehṛen am wid ur neḍhiṛ. 
					</seg>
					<seg id="b.ROM.3.31" type="verse">
						Ma nenna-d akka, mačči d lqima n ccariɛa i nebɣa a nesseɣli, meɛna d lqima-ines n ṣṣeḥ i s-nefka.  
					</seg>
				</div>
				<div id="b.ROM.4" type="chapter">
					<seg id="b.ROM.4.1" type="verse">
						D acu ara d-nini ihi ɣef Sidna Ibṛahim, jeddi-tneɣ ? Amek i tedṛa yid-es ? 
					</seg>
					<seg id="b.ROM.4.2" type="verse">
						Lemmer yețwaḥseb d aḥeqqi s lxiṛ yexdem, tili yesɛa sebba s wayes ara izuxx, meɛna ur yezmir ara ad izuxx zdat Sidi Ṛebbi. 
					</seg>
					<seg id="b.ROM.4.3" type="verse">
						Akken yura di tira iqedsen :  Sidna Ibṛahim yețkel ɣef Ṛebbi,  daymi i gețwaḥseb d aḥeqqi .  
					</seg>
					<seg id="b.ROM.4.4" type="verse">
						Axeddam yuklal lexlaṣ-is, lexlaṣ ines ur s-ițwaḥseb ara d lemziya meɛna d lḥeqq-is. 
					</seg>
					<seg id="b.ROM.4.5" type="verse">
						Akken daɣen win ur nețkil ara ɣef lxiṛ i gxeddem, meɛna yețkel ɣef Ṛebbi i gețțarran amednub d aḥeqqi, ad yețwaḥseb d aḥeqqi ɣef ddemma n liman-is.  
					</seg>
					<seg id="b.ROM.4.6" type="verse">
						Akka i gessefra Sidna Dawed ɣef wemdan i gḥețțeb Sidi Ṛebbi d aḥeqqi mbla ma yemmuqel ɣer lefɛayel-is :  
					</seg>
					<seg id="b.ROM.4.7" type="verse">
						 D iseɛdiyen wid iwumi țwasemḥent seyyat-nsen, iwumi țwamḥan ddnubat -nsen !  
					</seg>
					<seg id="b.ROM.4.8" type="verse">
						 D aseɛdi wemdan iwumi ur iḥsib ara Sidi Ṛebbi ddnub-is  !   
					</seg>
					<seg id="b.ROM.4.9" type="verse">
						Lfeṛḥ-agi, yella i wid iḍehṛen kan neɣ yella daɣen i wid ur neḍhiṛ-ara ? Nenna-d belli : Ṛebbi iḥseb Sidna Ibṛahim d aḥeqqi ɣef ddemma n liman-ines.  
					</seg>
					<seg id="b.ROM.4.10" type="verse">
						Melmi ițwaḥseb Sidna Ibṛahim d aḥeqqi, uqbel ad yeḍheṛ neɣ armi geḍheṛ ? Mačči armi geḍheṛ meɛna uqbel !  
					</seg>
					<seg id="b.ROM.4.11" type="verse">
						?ṭhaṛa tusa-yas-ed d țbut, d ccama i d-isbeggnen belli Sidi Ṛebbi yerra-t d aḥeqqi ɣef ddemma n liman-ines uqbel ad yeḍheṛ. S wakka Sidna Ibṛahim yuɣal d jedd n wid akk yumnen, i gețwaḥesben d iḥeqqiyen ɣer Sidi Ṛebbi ɣas ur ḍhiṛen ara.  
					</seg>
					<seg id="b.ROM.4.12" type="verse">
						Yella daɣen d jedd n wid akk iḍehṛen, ur nețkil ara ɣef ṭṭhaṛa-nsen kan meɛna tebɛen lateṛ-is, sɛan liman i gesɛa uqbel ad yeḍheṛ.  
					</seg>
					<seg id="b.ROM.4.13" type="verse">
						Ayen akk i gewɛed Sidi Ṛebbi d lweṛt di ddunit i Sidna Ibṛahim akk-d dderya n dderya-s, ur s-t-iwɛid ara imi i getbeɛ ccariɛa, meɛna imi i gețkel fell-as. Daymi i t-yeḥseb Sidi Ṛebbi d aḥeqqi.  
					</seg>
					<seg id="b.ROM.4.14" type="verse">
						Lemmer d wid ittabaɛen ccariɛa ara iweṛten, iwumi ihi liman, iwumi lweɛd n Sidi Ṛebbi. 
					</seg>
					<seg id="b.ROM.4.15" type="verse">
						Axaṭer d ccariɛa i d-ițawin urrif n Ṛebbi, lemmer ulac ccariɛa ur d-tețțili ara tṛuẓi n ccariɛa.  
					</seg>
					<seg id="b.ROM.4.16" type="verse">
						Lweɛd i d-yefka Sidi Ṛebbi i Sidna Ibṛahim, yebna ɣef liman iwakken ad yili d lemziya, ad țekkin deg-s dderya n dderya-s mačči d wid kan yessnen ccariɛa lameɛna wid akk yumnen am nețța, yuɣal d jeddi-tneɣ nukni akk s wid yumnen.  
					</seg>
					<seg id="b.ROM.4.17" type="verse">
						Am akken yura di Tawṛat n Sidna Musa :  Sbeddeɣ-k iwakken aț-țiliḍ d jedd n waṭas n leǧnas. Yuɣal d jeddi-tneɣ zdat Ṛebbi s wayes i gumen, i d-iḥeggun lmegtin, i d-ixelqen ayen ur nelli ara. 
					</seg>
					<seg id="b.ROM.4.18" type="verse">
						?as akken ur d-iqqim usirem, Sidna Ibṛahim yuṛǧa s lețkal d ameqqran armi yuɣal d jedd n waṭas n yegduden akken i s-yenna Sidi Ṛebbi :  Akka ara tili dderya n dderya-k.  
					</seg>
					<seg id="b.ROM.4.19" type="verse">
						Liman n Sidna Ibṛahim ur yenqis ara ɣas akken qṛib ad issiweḍ meyya iseggasen, iwala iman-is dayen ur yezmir ara ad isɛu dderya, yerna tameṭṭut-is Saṛa teǧǧa-ț dderya. 
					</seg>
					<seg id="b.ROM.4.20" type="verse">
						Yețkel ɣef Sidi Ṛebbi, ur t-yekcim ara ccekk ɣef wayen i s-yewɛed. D liman yesɛa i t-isǧehden, s wakka i gețḥemmid Sidi Ṛebbi Bab n tezmert.  
					</seg>
					<seg id="b.ROM.4.21" type="verse">
						Yețkel belli Sidi Ṛebbi yezmer a s-d-yefk ayen i s-yewɛed.  
					</seg>
					<seg id="b.ROM.4.22" type="verse">
						?ef wannect-agi i t-yeḥseb Sidi Ṛebbi d aḥeqqi. 
					</seg>
					<seg id="b.ROM.4.23" type="verse">
						Mačči fell-as kan i gura di tira iqedsen :  Yețwaḥseb d aḥeqqi,  
					</seg>
					<seg id="b.ROM.4.24" type="verse">
						lameɛna fell-aɣ ula d nukni, imi numen s win i d-isseḥyan Ɛisa Ssid nneɣ si ger lmegtin. 
					</seg>
					<seg id="b.ROM.4.25" type="verse">
						Yețțunefk ad immet ɣef ddemma n ddnubat nneɣ, isseḥya-t-id Sidi Ṛebbi si ger lmegtin iwakken a nuɣal d iḥeqqiyen.  
					</seg>
				</div>
				<div id="b.ROM.5" type="chapter">
					<seg id="b.ROM.5.1" type="verse">
						Tura imi nuɣal d iḥeqqiyen s liman, ters-ed lehna gar-aɣ d Ṛebbi s Ssid-nneɣ Ɛisa Lmasiḥ. 
					</seg>
					<seg id="b.ROM.5.2" type="verse">
						Yis daɣen i nufa abrid s liman ɣer ṛṛeḥma n Sidi Ṛebbi i deg nella tura. Lfeṛḥ-nneɣ, d asirem nesɛa belli a nțekki di lɛaḍima n Sidi Ṛebbi.  
					</seg>
					<seg id="b.ROM.5.3" type="verse">
						Ula di lmeḥnat, nețțili di lfeṛḥ axaṭer neẓra lmeḥna tețțawi-d ṣṣbeṛ, 
					</seg>
					<seg id="b.ROM.5.4" type="verse">
						ṣṣbeṛ isseǧhad deg ujeṛṛeb, lǧehd deg ujeṛṛeb ițțawi-d asirem.  
					</seg>
					<seg id="b.ROM.5.5" type="verse">
						Asirem-agi ulac deg-s lexdeɛ, axaṭer leḥmala n Sidi Ṛebbi teẓẓa deg ulawen-nneɣ s Ṛṛuḥ iqedsen i ɣ-d-yețțunefken ; 
					</seg>
					<seg id="b.ROM.5.6" type="verse">
						asm'akken i ɣ-iɣleb ddnub ur s-nezmir ara, Lmasiḥ yemmut ɣef ddemma n imednuben di lweqt ilaqen.  
					</seg>
					<seg id="b.ROM.5.7" type="verse">
						Iwɛeṛ i wemdan ad iqbel ad immet ɣef ddemma n uḥeqqi ; ahat ad yili win ara iqeblen ad immet ɣef ddemma n wemdan yelhan ; 
					</seg>
					<seg id="b.ROM.5.8" type="verse">
						ma d Lmasiḥ, nețța yemmut fell-aɣ m'akken nella d imednuben ; s wakka i ɣ-d-ibeggen Sidi Ṛebbi leḥmala-ines.  
					</seg>
					<seg id="b.ROM.5.9" type="verse">
						Imi nuɣal tura d iḥeqqiyen ɣer Sidi Ṛebbi s idammen n Lmasiḥ yuzzlen fell-aɣ, yis daɣen ara nețțusellek seg urrif n Sidi Ṛebbi.  
					</seg>
					<seg id="b.ROM.5.10" type="verse">
						Asm'akken nella d iɛdawen-is, yefka-d Mmi-s iwakken s lmut-is a ɣ-issemṣaleḥ yid-es. Tura imi nemṣalaḥ d Sidi Ṛebbi, a nețțusellek daɣen s tudert n Mmi-s. 
					</seg>
					<seg id="b.ROM.5.11" type="verse">
						Mačči d ayagi kan, lameɛna tura lfeṛḥ-nneɣ atan di Sidi Ṛebbi, s Sidna Ɛisa Lmasiḥ i ɣ-issemṣalaḥen yid-es.  
					</seg>
					<seg id="b.ROM.5.12" type="verse">
						S wakka ihi, ddnub ikcem-ed ɣer ddunit s yiwen wemdan, amdan agi d Adem ; ddnub-agi yewwi-d lmut, lmut tețțawi akk imdanen, axaṭer imdanen meṛṛa denben.  
					</seg>
					<seg id="b.ROM.5.13" type="verse">
						Uqbel a d-yefk Sidi Ṛebbi ccariɛa i Musa, ddnub yella yakan di ddunit ; meɛna imdanen ur țțuḥasben ara s ccariɛa imi urɛad i d-tusi.  
					</seg>
					<seg id="b.ROM.5.14" type="verse">
						?as akka, si zzman n Adem armi d zzman n Sidna Musa lmut teḥkem ula ɣef yemdanen ur nɛuṣa ara Ṛebbi am akken i t-iɛuṣa Adem, nețța yellan d lemtel n win ara d-yasen.  
					</seg>
					<seg id="b.ROM.5.15" type="verse">
						Ur nezmir ara a nmettel ddnub n Adem ɣer lemziya d ṛṛeḥma n Sidi Ṛebbi ; Adem iɛuṣa Sidi Ṛebbi yiwet n tikkelt yewwi-d lmut i yemdanen meṛṛa, acḥal ihi meqqṛet ṛṛeḥma n Sidi Ṛebbi i d-yețțunefken i yemdanen s Ɛisa Lmasiḥ.  
					</seg>
					<seg id="b.ROM.5.16" type="verse">
						Ṛṛeḥma-agi n Sidi Ṛebbi mačči am ddnub n yiwen wemdan. Axaṭer yiwen n ddnub yewwi-d lḥisab d lɛiqab, ma d ṛṛeḥma n Sidi Ṛebbi, tețțekkes lḥisab d lɛiqab ɣef waṭas n ddnubat.  
					</seg>
					<seg id="b.ROM.5.17" type="verse">
						Ma yella lmut teḥkem ɣef yemdanen meṛṛa s ddnub n yiwen wemdan, ihi wid iwumi d-tețțunefk ṛṛeḥma d lḥeqq, ad ḥekmen yerna ad idiren s Ɛisa Lmasiḥ. 
					</seg>
					<seg id="b.ROM.5.18" type="verse">
						S wakka, ddnub n yiwen wemdan yesseɣli-d lɛiqab ɣef yemdanen meṛṛa, akken daɣen lḥeqq i gexdem yiwen wemdan, yewwi-d leslak i gessidiren imdanen meṛṛa.  
					</seg>
					<seg id="b.ROM.5.19" type="verse">
						Ihi am akken ɛeṣṣu n yiwen wemdan, yerra aṭas n yemdanen d imednuben, akken daɣen ṭṭaɛa n yiwen wemdan terra aṭas n yemdanen d iḥeqqiyen.  
					</seg>
					<seg id="b.ROM.5.20" type="verse">
						Ccariɛa tger-ed iman-is iwakken a d-tbeggen acḥal meqqeṛ ddnub, lameɛna anda yekteṛ ddnub, ṛṛeḥma n Sidi Ṛebbi meqqṛet akteṛ.  
					</seg>
					<seg id="b.ROM.5.21" type="verse">
						S wakka ddnub yeḥkem s lmut, ma d ṛṛeḥma n Sidi Ṛebbi teḥkem s lḥeqq, tețțawi ɣer tudert n dayem s Ɛisa Lmasiḥ Ssid-nneɣ.  
					</seg>
				</div>
				<div id="b.ROM.6" type="chapter">
					<seg id="b.ROM.6.1" type="verse">
						Acu ara d-nini ihi ? A nkemmel a nețɛici di ddnub iwakken ṛṛeḥma n Sidi Ṛebbi aț-țimɣuṛ ? 
					</seg>
					<seg id="b.ROM.6.2" type="verse">
						Ala ! Nukni i gemmuten ɣef ddemma n ddnub, amek ara nkemmel a nețɛici deg-s ?  
					</seg>
					<seg id="b.ROM.6.3" type="verse">
						Neɣ ur teẓrim ara belli nukni akk i gețwaɣeḍsen iwakken a neddukel d Ɛisa Lmasiḥ, nețwaɣḍeṣ yid-es di lmut-is ?  
					</seg>
					<seg id="b.ROM.6.4" type="verse">
						S weɣḍas, nețwamḍel yid-es iwakken, nukni daɣen a d-neḥyu akken i d-yeḥya Lmasiḥ si ger lmegtin s tezmert n Ṛebbi, a nekcem di tudert tajḍiṭ.  
					</seg>
					<seg id="b.ROM.6.5" type="verse">
						Axaṭer ma necrek yid-es di lmut-is, a necrek daɣen yid-es di ḥeggu-ines. 
					</seg>
					<seg id="b.ROM.6.6" type="verse">
						Ilaq-aɣ a nẓer belli amdan-nni i nella zik, yemmut, ițwasemmeṛ akk-d Lmasiḥ iwakken aț-țemmet lǧețța yeččuṛen d ddnub, ur nețțili ara d aklan n ddnub. 
					</seg>
					<seg id="b.ROM.6.7" type="verse">
						Axaṭer win yemmuten islek si ddnub, 
					</seg>
					<seg id="b.ROM.6.8" type="verse">
						imi nemmut akk-d Lmasiḥ, numen daɣen belli a nidir yid-es.  
					</seg>
					<seg id="b.ROM.6.9" type="verse">
						Neẓra belli Lmasiḥ seg wasmi i d-yeḥya si ger lmegtin, ur yețțuɣal ara ad immet, lmut ur tezmir ara aț-țeḥkem fell-as.  
					</seg>
					<seg id="b.ROM.6.10" type="verse">
						Axaṭer taluft n ddnub yefra-ț ɣef yiwet n tikkelt i dayem, s lmut-is. Tura atan d lḥey, idder i Sidi Ṛebbi.  
					</seg>
					<seg id="b.ROM.6.11" type="verse">
						Ula d kunwi ḥesbet iman-nwen am akken temmutem ɣef wayen yeɛnan ddnub. Ɛicet i Ṛebbi di tdukkli akk-d Ɛisa Lmasiḥ.  
					</seg>
					<seg id="b.ROM.6.12" type="verse">
						Tura ur țțaǧat ara ddnub ad iḥkem fell-awen, ur xeddmet ara ccehwat n tnefsit-nwen am zik. 
					</seg>
					<seg id="b.ROM.6.13" type="verse">
						Ur țțaǧat ara lemfaṣel n lǧețțat-nwen ad ɣlint di ddnub, iwakken ad ixdem yis-sen cceṛ ; lameɛna qeddmet iman-nwen i Ṛebbi am win i d-iḥyan si lmut iwakken aț-țqeddcem fell-as a ț-țxeddmem anagar lxiṛ.  
					</seg>
					<seg id="b.ROM.6.14" type="verse">
						Ddnub ur yețțuɣal ara ad iḥkem fell-awen axaṭer ur tellim ara seddaw n ccariɛa lameɛna seddaw n ṛṛeḥma n Sidi Ṛebbi.  
					</seg>
					<seg id="b.ROM.6.15" type="verse">
						Acu ara d-nini ihi ? A neǧǧ ddnub ad idebbeṛ fell-aɣ tura imi nella seddaw n ṛṛeḥma n Sidi Ṛebbi mačči seddaw n ccariɛa ? A ɣ-imneɛ Ṛebbi deg wannect-agi !  
					</seg>
					<seg id="b.ROM.6.16" type="verse">
						Ur teẓrim ara belli ma tuɣalem d aklan n yiwen iwakken ad idebbeṛ fell-awen, ilaq a s-taɣem awal ama d ddnub yețțawin ɣer lmut neɣ d ṭṭaɛa n Ṛebbi yețțawin ɣer tudert taḥeqqit.  
					</seg>
					<seg id="b.ROM.6.17" type="verse">
						Lameɛna a neḥmed Ṛebbi imi zik tellam d aklan n ddnub, ma tura tḍuɛem s wulawen-nwen awal i tlemdem. 
					</seg>
					<seg id="b.ROM.6.18" type="verse">
						Tețțusellkem-d si ddnub tuɣalem d aklan n lḥeqq.  
					</seg>
					<seg id="b.ROM.6.19" type="verse">
						Tura a wen-d-hedṛeɣ s lɛeqliya nwen iwakken aț-țfehmem axaṭer annect-agi yewɛeṛ i lefhama. Am akken tsellmem iman-nwen zik d aklan i lɛaṛ iwakken aț-țxedmem lɛaṛ, tura sellmet iman-nwen d aklan i lḥeqq d ṣṣwab iwakken aț-țeṣfu tudert-nwen.  
					</seg>
					<seg id="b.ROM.6.20" type="verse">
						Asmi tellam d aklan n ddnub texḍam i lḥeqq. 
					</seg>
					<seg id="b.ROM.6.21" type="verse">
						Acu i trebḥem s lecɣal-nni s wayes tessetḥam tura, lecɣal-nni i gețțawin ɣer lmut.  
					</seg>
					<seg id="b.ROM.6.22" type="verse">
						Tura tețwaselkem si ddnub, tuɣalem d iqeddacen n Ṛebbi, lfayda nwen ț-țikli deg webrid yeṣfan akk-d tudert n dayem.  
					</seg>
					<seg id="b.ROM.6.23" type="verse">
						Ddnub yețțawi ɣer lmut, ma d ṛṛeḥma n Sidi Ṛebbi tewwi-yaɣ-d tudert n dayem di tikli-nneɣ akk-d Ɛisa Lmasiḥ Ssid-nneɣ.  
					</seg>
				</div>
				<div id="b.ROM.7" type="chapter">
					<seg id="b.ROM.7.1" type="verse">
						Ay atmaten ur teẓrim ara belli ccariɛa teḥkem ɣef wemdan skud mazal-it idder ? Heddṛeɣ-ed akka i wid yessnen ccariɛa. 
					</seg>
					<seg id="b.ROM.7.2" type="verse">
						A wen-d-fkeɣ yiwen n lemtel : tameṭṭut tețwarez ɣer wergaz-is s ccariɛa skud mazal-it yedder, meɛna ma yemmut wergaz-is tserreḥ-as ccariɛa ma tebɣa aț-țɛiwed zzwaǧ ; 
					</seg>
					<seg id="b.ROM.7.3" type="verse">
						ma tuɣ wayeḍ skud mazal argaz-is idder, yețțusemma tezna ; meɛna ma yemmut wergaz-is tserreḥ-as ccariɛa aț-țɛiwed zzwaǧ, ayagi ur yețțusemma ara d leḥṛam. 
					</seg>
					<seg id="b.ROM.7.4" type="verse">
						Ula d kunwi ay atmaten, temmutem ɣef wayen yeɛnan ccariɛa s lmut n Lmasiḥ, akken aț-țeṭṭfem deg win i d-yeḥyan si ger lmegtin iwakken aț-țxedmem ayen i s-iɛeǧben i Sidi Ṛebbi.  
					</seg>
					<seg id="b.ROM.7.5" type="verse">
						Axaṭer d ccariɛa i d-isbeggnen amek i nțeddu s lebɣi n tnefsit-nneɣ d ccehwat-nneɣ n diri ; d nețțat daɣen i d-isbeggnen amek yexdem ddnub-agi deg-nneɣ, armi i ɣ-yeṣṣaweḍ ɣer lmut.  
					</seg>
					<seg id="b.ROM.7.6" type="verse">
						Lameɛna tura nețțusellek si lḥekma n ccariɛa imi nețțusemma nemmut ɣef wayen yeɛnan ccariɛa nni i ɣ-yurzen, s wakka i nezmer tura a nḍuɛ Sidi Ṛebbi s lɛeqliya tajḍiṭ n Ṛṛuḥ iqedsen, mačči am zik s lɛeqliya-nni taqdimt mi nella seddaw n ccariɛa.  
					</seg>
					<seg id="b.ROM.7.7" type="verse">
						Acu ara d-nini ihi, eɛni ccariɛa deg-s ddnub ? Xaṭi ! Lameɛna lemmer ulac ccariɛa tili ur țissineɣ ara d acu i d ddnub. Axaṭer lemmer ur d-tenni ara ccariɛa :  ur ṭṭamaɛ ara , tilli ur ẓriɣ ara belli ṭṭmeɛ d leḥṛam ? 
					</seg>
					<seg id="b.ROM.7.8" type="verse">
						Ddnub ifuṛes tagniț s lameṛ n ccariɛa ; yesnulfa-d deg-i mkul ṣṣenf n ṭṭmeɛ n diri ; axaṭer mbla ccariɛa ur d-ițban ara d acu i d ddnub.  
					</seg>
					<seg id="b.ROM.7.9" type="verse">
						Zik, asmi ulac ccariɛa lliɣ țɛiciɣ s nneya, mi d-iffeɣ lameṛ n ccariɛa, ddnub yuki-d deg-i, yeṣṣaweḍ-iyi ɣer lmut.  
					</seg>
					<seg id="b.ROM.7.10" type="verse">
						S wakka, lameṛ i glaqen ad iyi-ssiweḍ ɣer tudert, yewwi-yi ɣer lmut 
					</seg>
					<seg id="b.ROM.7.11" type="verse">
						axaṭer ddnub yufa abrid, s lameṛ-agi n ccariɛa dɣa ixdeɛ-iyi, yewwi-yi ɣer lmut.  
					</seg>
					<seg id="b.ROM.7.12" type="verse">
						Ihi, ccariɛa s yiman-is teṣfa, lumuṛat yellan deg-s ṣfan, lhan yerna d lḥeqq.  
					</seg>
					<seg id="b.ROM.7.13" type="verse">
						Eɛni yuɣal-iyi wayen yelhan d sebba n lmut ? Xaṭi ! D ddnub i yi-ṣṣawḍen ɣer lmut s wayen yelhan, iwakken s ccariɛa, a d-tban acḥal meqqṛet tezmert n ddnub.  
					</seg>
					<seg id="b.ROM.7.14" type="verse">
						Neẓra belli ccariɛa n Musa tețțunefk-ed s Ṛṛuḥ n Sidi Ṛebbi. Ma d nekk, d amdan kan i lliɣ yerna imlek-iyi ddnub.  
					</seg>
					<seg id="b.ROM.7.15" type="verse">
						Ur ẓriɣ ara acu i xeddmeɣ, ayen bɣiɣ a t-xedmeɣ ur t-xeddmeɣ ara lameɛna d ayen akken keṛheɣ i xeddmeɣ.  
					</seg>
					<seg id="b.ROM.7.16" type="verse">
						Ma yella ayen i xeddmeɣ d ayen akken ur bɣiɣ ara a t-xedmeɣ, tḥeqqeqeɣ belli ccariɛa telha. 
					</seg>
					<seg id="b.ROM.7.17" type="verse">
						Tura ihi mačči d nekk i gxeddmen ayagi, meɛna d ddnub izedɣen deg-i. 
					</seg>
					<seg id="b.ROM.7.18" type="verse">
						Axaṭer ẓriɣ belli ayen yelhan ur yezdiɣ ara deg-i nekk yellan d amdan. ?as akken yebɣa wul-iw ad ixdem lxiṛ, nekk ur zmireɣ ara a t-xedmeɣ, 
					</seg>
					<seg id="b.ROM.7.19" type="verse">
						axaṭer ur xeddmeɣ ara lxiṛ i bɣiɣ, meɛna d cceṛ ur bɣiɣ ara i xeddmeɣ ; 
					</seg>
					<seg id="b.ROM.7.20" type="verse">
						ma yella xeddmeɣ ayen ur bɣiɣ ara ihi mačči d nekk i t-ixeddmen meɛna d ddnub-nni izedɣen deg-i.  
					</seg>
					<seg id="b.ROM.7.21" type="verse">
						Ihi atan wayen fehmeɣ deg yiman-iw : mkul m'ara bɣuɣ ad xedmeɣ lxiṛ ad afeɣ d cceṛ kan iwumi zemreɣ.  
					</seg>
					<seg id="b.ROM.7.22" type="verse">
						Deg ul-iw ḥemmleɣ ccariɛa n Sidi Ṛebbi, 
					</seg>
					<seg id="b.ROM.7.23" type="verse">
						meɛna țțafeɣ deg yiman-iw yiwet n ṭṭbiɛa yețnaɣen d ccariɛa n Ṛebbi i gḥemmel wul-iw ; ṭṭbiɛa-yagi terra-yi seddaw lḥekma n ddnub yellan deg-i. 
					</seg>
					<seg id="b.ROM.7.24" type="verse">
						A nnger-iw ! Anwa ara yi sellken si ṭṭbiɛa-agi n wemdan i yi-țțawin ɣer lmut ? 
					</seg>
					<seg id="b.ROM.7.25" type="verse">
						A neḥmed Sidi Ṛebbi imi s Ɛisa Lmasiḥ Ssid-nneɣ i nețțusellek ! S wakka ihi, s lefhama-inu, ḍuɛeɣ ccariɛa n Sidi Ṛebbi, meɛna s ṭṭbiɛa n wemdan yellan deg-i, d akli n ddnub i lliɣ.  
					</seg>
				</div>
				<div id="b.ROM.8" type="chapter">
					<seg id="b.ROM.8.1" type="verse">
						Ihi ass n lḥisab ulac lɛiqab ɣef wid yumnen s Ɛisa Lmasiḥ. 
					</seg>
					<seg id="b.ROM.8.2" type="verse">
						Axaṭer tazmert n Ṛṛuḥ iqedsen, tin i d-ifkan tudert i wid yumnen s Ɛisa Lmasiḥ, tsellek-iyi-d si tezmert n ddnub akk-d lmut.  
					</seg>
					<seg id="b.ROM.8.3" type="verse">
						Ccariɛa n Musa ur tezmir ara aț-țeɣleb ddnub axaṭer ṭṭbiɛa-nneɣ tekkes-as tazmert. Ayen akken ur tezmir ara ccariɛa n Musa a t texdem, d ayen i gexdem Sidi Ṛebbi mi d-iceggeɛ Mmi-s s ṣṣifa n wemdan, i d-yusan s lǧețța am tin n yemdanen yellan meṛṛa d imednuben, iwakken ad yefk iman-is d asfel s wayes ara yeḥkem ɣef ddnub i ten-izedɣen.  
					</seg>
					<seg id="b.ROM.8.4" type="verse">
						S wakka ihi ara yețwakkemmel deg-nneɣ wayen i d-tenna ccariɛa n Musa, nukni yețɛicin s tezmert n Ṛṛuḥ iqedsen mačči s ṭṭbiɛa-nneɣ. 
					</seg>
					<seg id="b.ROM.8.5" type="verse">
						Wid yețɛicin s ṭṭbiɛa n wemdan țqelliben kan ɣef wayen yeɛnan lebɣi n wemdan, ma d wid ițɛicin s Ṛṛuḥ iqedsen țqelliben ɣef wayen yeɛnan lebɣi n Ṛṛuḥ iqedsen.  
					</seg>
					<seg id="b.ROM.8.6" type="verse">
						Wid ițɛicin s ṭṭbiɛa n wemdan țeddun ɣer lmut, ma d wid ițɛicin s lebɣi n Ṛṛuḥ iqedsen țeddun ɣer tudert d lehna.  
					</seg>
					<seg id="b.ROM.8.7" type="verse">
						Axaṭer wid ittabaɛen lebɣi n wemdan uɣalen d iɛdawen n Sidi Ṛebbi imi ur ḍuɛen ara ccariɛa-ines, axaṭer ṭṭbiɛa n wemdan ur tezmir ara aț-țḍuɛ ccariɛa n Sidi Ṛebbi.  
					</seg>
					<seg id="b.ROM.8.8" type="verse">
						Wid temlek ṭṭbiɛa-nsen ulamek ara ɛeǧben i Sidi Ṛebbi. 
					</seg>
					<seg id="b.ROM.8.9" type="verse">
						Ma d kunwi mačči s ṭṭbiɛa n wemdan i tețțeddum lameɛna tețțeddum s lebɣi n Ṛṛuḥ iqedsen axaṭer Ṛṛuḥ n Sidi Ṛebbi izdeɣ deg-wen. Win deg ur yezdiɣ ara Ṛṛuḥ n Lmasiḥ ur yelli ara d ayla-s.  
					</seg>
					<seg id="b.ROM.8.10" type="verse">
						Ma yella Ṛṛuḥ n Lmasiḥ deg-wen, ɣas akken lǧețța-nwen aț-țemmet ɣef ddemma n ddnub, ṛṛuḥ-nwen ad yidir ɣef ddemma n lḥeqq n Sidi Ṛebbi.  
					</seg>
					<seg id="b.ROM.8.11" type="verse">
						Ma yezdeɣ deg-wen Ṛṛuḥ n Sidi Ṛebbi i d-yesseḥyan Sidna Ɛisa si ger lmegtin, win i d-yesseḥyan Sidna Ɛisa si ger lmegtin, yezmer daɣen s Ṛṛuḥ-is izedɣen deg-wen, a d-yerr tudert i lǧețța-nwen ara yemten. 
					</seg>
					<seg id="b.ROM.8.12" type="verse">
						S wakka ihi ay atmaten lebɣi n ṭṭbiɛa-nneɣ ur yeṭebbiṛ ara fell-aɣ tura iwakken a nexdem lebɣi-ines.  
					</seg>
					<seg id="b.ROM.8.13" type="verse">
						Ma yella tɛacem s lebɣi n ṭṭbiɛa nwen atan aț-țemtem, lameɛna ma tɣelbem lebɣi n ṭṭbiɛa-nwen s Ṛṛuḥ iqedsen, aț-țidirem. 
					</seg>
					<seg id="b.ROM.8.14" type="verse">
						Axaṭer wid ițeddun s Ṛṛuḥ n Sidi Ṛebbi, d nutni i d arraw n Ṛebbi.  
					</seg>
					<seg id="b.ROM.8.15" type="verse">
						Ṛṛuḥ i wen-d-ițțunefken mačči d Ṛṛuḥ ara kkun-irren d aklan iwakken aț-țɛicem di tugdi, meɛna d Ṛṛuḥ iqedsen i kkun-irran d arraw n Ṛebbi, yis i nezmer a nessiwel i Sidi Ṛebbi : « A baba-tneɣ ! »  
					</seg>
					<seg id="b.ROM.8.16" type="verse">
						D Ṛṛuḥ n Sidi Ṛebbi s yiman-is i d-iḥeqqeqen deg wulawen-nneɣ belli nuɣal d arraw n Sidi Ṛebbi.  
					</seg>
					<seg id="b.ROM.8.17" type="verse">
						Ihi ma yella d arraw-is i nella, d nukni daɣen ara iweṛten : a newṛet ɣer Sidi Ṛebbi nukni akk-d Lmasiḥ, axaṭer ma nenɛețțab yid-es, a nili daɣen yid-es di lɛaḍima-ines.  
					</seg>
					<seg id="b.ROM.8.18" type="verse">
						Ihi leɛtab i nesɛedday tura, ur nezmir ara a t-nmettel ɣer lɛaḍima ara d-ibeggen Sidi Ṛebbi deg-nneɣ.  
					</seg>
					<seg id="b.ROM.8.19" type="verse">
						Taxelqit meṛṛa tḥar melmi ara d-banen warraw n Sidi Ṛebbi. 
					</seg>
					<seg id="b.ROM.8.20" type="verse">
						Axaṭer taxelqit teɣli seddaw leḥkum n lbaṭel, mačči s lebɣi-ines, lameɛna s lebɣi n win i ț-yesseɣlin.  
					</seg>
					<seg id="b.ROM.8.21" type="verse">
						Meɛna taxelqit-agi tessaram aț-țețwasellek si twaɣit i ț-isfesden, iwakken aț-țekki di lɛaḍima n tlelli n warraw n Sidi Ṛebbi.  
					</seg>
					<seg id="b.ROM.8.22" type="verse">
						Neẓra tura belli taxelqit meṛṛa tenɛețțab, tețnazaɛ am tmeṭṭut yeṭṭfen addud. 
					</seg>
					<seg id="b.ROM.8.23" type="verse">
						Mačči ț-țaxelqit kan, meɛna ula d nukni yesɛan Ṛṛuḥ iqedsen, yellan d amur amezwaru n tikciwin i ɣ-d-iwɛed Sidi Ṛebbi, nețnazaɛ deg iman-nneɣ, nețṛaǧu a nban s tideț d arraw n Ṛebbi i nella m'ara icafeɛ deg-nneɣ s lekmal. 
					</seg>
					<seg id="b.ROM.8.24" type="verse">
						Axaṭer leslak nneɣ d ayen i nessaram ; ma yella nesɛa ayen i nessaram, ayagi mačči d asirem : anwa ara yessirmen ayen yesɛa ? 
					</seg>
					<seg id="b.ROM.8.25" type="verse">
						Meɛna ma nessaram ayen ur nesɛi, nețṛaǧu-t s ṣṣbeṛ. 
					</seg>
					<seg id="b.ROM.8.26" type="verse">
						Akken daɣen Ṛṛuḥ iqedsen ițțas-ed a ɣ iɛiwen nukni ixuṣṣen di tezmert, axaṭer ur nessin ara a neẓẓal akken ilaq ; lameɛna Ṛṛuḥ iqedsen s yiman-is ideɛɛu ɣer Ṛebbi ɣef ddemma-nneɣ, s nnehtat iwumi ur yezmir yimi a tent-id-yini s imeslayen ;  
					</seg>
					<seg id="b.ROM.8.27" type="verse">
						imiren Sidi Ṛebbi yessnen ulawen, yeẓra d acu i gessutur Ṛṛuḥ iqedsen, imi s lebɣi n Sidi Ṛebbi i gdeɛɛu ɣef wid yextaṛ.  
					</seg>
					<seg id="b.ROM.8.28" type="verse">
						Neẓra belli Sidi Ṛebbi issufuɣ ɣer lxiṛ ayen akk i d-ideṛṛun d wid i t-iḥemmlen, wid yextaṛ s lebɣi-ines. 
					</seg>
					<seg id="b.ROM.8.29" type="verse">
						Axaṭer wid akk i gextaṛ Sidi Ṛebbi si zik, iqsed si tazwara a ten-yerr am Mmi-s iwakken Mmi-s agi ad yili d amenzu n waṭas n watmaten. 
					</seg>
					<seg id="b.ROM.8.30" type="verse">
						Wid i gextaṛ Sidi Ṛebbi si zik, d wid iwumi i d-issawel ; wid-nni iwumi yessawel yerra-ten d iḥeqqiyen zdat-es, wid yerra d iḥeqqiyen yefka-yasen amkan di lɛaḍima-s.  
					</seg>
					<seg id="b.ROM.8.31" type="verse">
						Acu ara d-nernu ihi ? Anwa ara ɣ-izemren ma yella Sidi Ṛebbi yid-nneɣ ?  
					</seg>
					<seg id="b.ROM.8.32" type="verse">
						Nețța iqeblen ad isebbel Mmi-s eɛzizen, yefka-t d asfel fell-aɣ meṛṛa, amek ur ɣ-d-yețțak ara daɣen kullec yid-es ?  
					</seg>
					<seg id="b.ROM.8.33" type="verse">
						Anwa ara icetkin ɣef wid yextaṛ Ṛebbi ? D Sidi Ṛebbi s yiman-is i ten-iḥesben d iḥeqqiyen !  
					</seg>
					<seg id="b.ROM.8.34" type="verse">
						Anwa i gzemren ad iḥkem fell asen ? Ɛisa Lmasiḥ d win yemmuten yerna iḥya-d si ger lmegtin, yuli ɣer tama tayeffust n Sidi Ṛebbi iwakken ad icafeɛ fell-aɣ !  
					</seg>
					<seg id="b.ROM.8.35" type="verse">
						Anwa i gzemren a ɣ-ifṛeq ɣef leḥmala n Lmasiḥ ? Eɛni d ddiq neɣ d ccedda, d leqheṛ neɣ d laẓ, d leɛra neɣ d ayen yessaggaden neɣ d ajenwi ? 
					</seg>
					<seg id="b.ROM.8.36" type="verse">
						Am akken yura di tektabt n ?abur :  ?ef ddemma-inek a Sidi Ṛebbi  i nețqabal lmut mkul ass,  ḥesben-aɣ am ulli  i țțawin ɣer tmezliwt.  
					</seg>
					<seg id="b.ROM.8.37" type="verse">
						Meɛna deg wannect-agi meṛṛa d nukni i gɣelben s Lmasiḥ i ɣ- iḥemmlen.  
					</seg>
					<seg id="b.ROM.8.38" type="verse">
						Axaṭer țekleɣ belli ulac d acu i gzemren a ɣ-ifṛeq ɣef leḥmala n Sidi Ṛebbi s Ɛisa Lmasiḥ Ssid-nneɣ : ama d lmut neɣ ț-țudert, ama d lmalayekkat, ama ț-țigeldiwin, ama d leḥwayeǧ n tura neɣ ț-țid ara d-yasen, ama d ayen ɛlayen, ama d ayen lqayen, ama ț-țizmar n igenwan neɣ ț-țid n lqaɛa neɣ ayen akk yellan di txelqit.  
					</seg>
				</div>
				<div id="b.ROM.9" type="chapter">
					<seg id="b.ROM.9.1" type="verse">
						A wen-d-iniɣ tideț, nekk iteddun deg ubrid n Lmasiḥ, ur skiddibeɣ ara ; lxaṭer-iw icehhed-d ɣef wayagi s Ṛṛuḥ iqedsen i yi-sedduyen : 
					</seg>
					<seg id="b.ROM.9.2" type="verse">
						leḥzen d uɣilif zgan deg ul-iw.  
					</seg>
					<seg id="b.ROM.9.3" type="verse">
						Zemreɣ ad qebleɣ ad țțuneɛleɣ neɣ ad țțuḥeṛṛmeɣ ɣef Lmasiḥ ɣef ddemma n watmaten-iw akk-d lumma-inu ; 
					</seg>
					<seg id="b.ROM.9.4" type="verse">
						nutni at Isṛail i gextaṛ Sidi Ṛebbi d agdud-is yefka-yasen-d lɛaḍima, yexdem yid-sen leɛqud, yefka-yasen-d ccariɛa d wamek ara t-ɛebden, yerna-yasen-d lemɛahdat.  
					</seg>
					<seg id="b.ROM.9.5" type="verse">
						Seg-sen i d-ffɣen lejdud-nneɣ i gellan d iqeddacen imezwura n Sidi Ṛebbi, ula d Lmasiḥ seg-sen i d-iffeɣ mi d-ilul s ṣṣifa n wemdan, nețța i gellan sennig kra yellan, d Illu yețwaḥemden i dayem. Amin !  
					</seg>
					<seg id="b.ROM.9.6" type="verse">
						Acu ara d-nini ? Sidi Ṛebbi yendem deg wawal-is ? Xaṭi ! Meɛna mačči d wid meṛṛa i d-ilulen seg jeddi-tneɣ Isṛail i gellan n wat Isṛail i gextaṛ Sidi Ṛebbi. 
					</seg>
					<seg id="b.ROM.9.7" type="verse">
						Daɣen mačči d wid meṛṛa i d-yeǧǧa Sidna Ibṛahim i gellan d arraw-is n tideț, axaṭer Sidi Ṛebbi inna-yas-d :  Seg Isḥaq ara d-teffeɣ dderya i k-weɛdeɣ.  
					</seg>
					<seg id="b.ROM.9.8" type="verse">
						S wakka ihi nezmer ad ini mačči d dderya i d ilulen s lebɣi n wemdan ara ițțusemmin d arraw n Sidi Ṛebbi meɛna anagar wid i d-ilulen s lebɣi n Sidi Ṛebbi akken i t-id-yewɛed.  
					</seg>
					<seg id="b.ROM.9.9" type="verse">
						Axaṭer atnan imeslayen s wayes i gɛuhed Sidi Ṛebbi :  A d-uɣaleɣ aseggas i d-iteddun di lweqt-agi,  ?ara a d-tesɛu aqcic.  
					</seg>
					<seg id="b.ROM.9.10" type="verse">
						Mačči d ayagi kan : arraw n Rbiḥa daɣen i gellan d akniwen, sɛan yiwen n baba-tsen yellan d jeddi-tneɣ Isḥaq. 
					</seg>
					<seg id="b.ROM.9.11" type="verse">
						Meɛna imi Sidi Ṛebbi ițextiri imdanen mačči ɣef ddemma n lecɣal-nsen meɛna akken yella lebɣi-s d usiwel-ines ; mazal urɛad i d-lulen warraw n Rbiḥa, ur xdimen cceṛ, ur xdimen lxiṛ, mi s-d-yenna Sidi Ṛebbi :  Amenzu deg warraw-im ad yuɣal d aqeddac ɣef wumecṭuḥ.  
					</seg>
					<seg id="b.ROM.9.13" type="verse">
						Akken i gura daɣen deg umkan nniḍen n tira iqedsen :  ?emmleɣ Yeɛqub, keṛheɣ Icaw.  
					</seg>
					<seg id="b.ROM.9.14" type="verse">
						D acu ara d-nini deg wannect-a ? Eɛni Sidi Ṛebbi ixeddem lbaṭel ? D lmuḥal ! 
					</seg>
					<seg id="b.ROM.9.15" type="verse">
						Axaṭer yenna-yas i Sidna Musa :  A d-sserseɣ ṛṛeḥma-inu  ɣef win  i bɣiɣ, ad ḥunneɣ daɣen ɣef win i bɣiɣ.  
					</seg>
					<seg id="b.ROM.9.16" type="verse">
						Lbaṛaka n Sidi Ṛebbi ur d-tețțas ara s lefɛayel n wemdan ama yuzzel ama yeqqim meɛna kullec yețțas-ed s ɣuṛ Sidi Ṛebbi i d-yețțaken ṛṛeḥma ines akken yebɣa. 
					</seg>
					<seg id="b.ROM.9.17" type="verse">
						Anda nniḍen di tira iqedsen Sidi Ṛebbi yenna i Ferɛun agellid n Maṣer :  Sbeddeɣ-k d agellid ameqqran iwakken a d-sbeggneɣ  tazmert-iw deg-ek,  s wakka di ddunit meṛṛa  ad issinen belli d nekk i d Illu.  
					</seg>
					<seg id="b.ROM.9.18" type="verse">
						Akka ihi, Sidi Ṛebbi yesrusu-d ṛṛeḥma-s ɣef win yebɣa, isɣaṛay daɣen ul n win yebɣa. 
					</seg>
					<seg id="b.ROM.9.19" type="verse">
						Ahat ad yili win ara d-yinin : imi akka i gella lḥal, acu i mazal ițlumu deg-nneɣ ? Anwa i gzemren a t-iɛaṣi ?  
					</seg>
					<seg id="b.ROM.9.20" type="verse">
						I kečč ay amdan ur nesɛi azal, d acu i tḥesbeḍ iman-ik iwakken aț-țḥasbeḍ Sidi Ṛebbi ?  Eɛni  tacmuxt ițwameslen s wakal tezmer aț-țini i win i ț-imeslen acuɣer i yi-tmesleḍ s ṣṣifa-yagi ?  
					</seg>
					<seg id="b.ROM.9.21" type="verse">
						Win imesslen afexxaṛ yezmer ad ixdem ayen i s-ihwan s wakal ; seg wakal-nni yezmer ad imsel tacmuxt izewqen neɣ tin i sseqdacen kull ass. 
					</seg>
					<seg id="b.ROM.9.22" type="verse">
						Eɛni Sidi Ṛebbi ur yezmir ara a d-ibeggen urrif-is akk-d tezmert-is ? Iɣaḍ-ik lḥal ma yella yeṣber s ṣṣber ameqqran i wid yuklalen urrif-is yerna teddun ɣer nnger ? 
					</seg>
					<seg id="b.ROM.9.23" type="verse">
						Deg wannect-agi, Sidi Ṛebbi yebɣa a d-isbeggen acḥal meqqṛet tmanegt-is i nukni i ɣef iḥunn, i ghegga si zik iwakken a nili yid-es di tmanegt-is ; 
					</seg>
					<seg id="b.ROM.9.24" type="verse">
						nukni iwumi i d-yessawel Sidi Ṛebbi mačči seg wat Isṛail kan, meɛna ula si ger leǧnas nniḍen ; 
					</seg>
					<seg id="b.ROM.9.25" type="verse">
						akken i t-id-yenna Sidi Ṛebbi di tektabt n nnbi Hucaɛ :  Lǧens-nni ur nelli ara d agdud-iw  a s-semmiɣ agdud-iw, win akken ur nețwaḥemmel ara  a s-semmiɣ win eɛzizen fell-i.  
					</seg>
					<seg id="b.ROM.9.26" type="verse">
						Anda akken i sen-qqaṛen : « Ur tellim ara d agdud  n Sidi Ṛebbi»,  dinna ara țțusemmin  d arraw n Sidi Ṛebbi yeddren.  
					</seg>
					<seg id="b.ROM.9.27" type="verse">
						Si lǧiha-s, nnbi Iceɛya icar-ed ɣef wayen yeɛnan agdud n wat Isṛail :  ?as ad ketṛen wat Isṛail am ṛṛmel  ɣef yiri n lebḥeṛ,  kra deg-sen kan ara yețțuselken. 
					</seg>
					<seg id="b.ROM.9.28" type="verse">
						 Axaṭer Sidi Ṛebbi ur ițɛeṭṭil ara ad  ixdem di ddunit ayen akken i d-yenna  deg wawal-is.  
					</seg>
					<seg id="b.ROM.9.29" type="verse">
						 Yura di tira iqedsen :   Lemmer Sidi Ṛebbi Bab n tezmert  ur aɣ-d yeǧǧi ara kra  seg wegdud-nneɣ,  tili nuɣal am temdint n Sudum,  aț-țeḍru yid-nneɣ am temdint  n Gumuṛ inegren. Ayagi yenna-t-id nnbi Iceɛya uqbel a d-yedṛu.  
					</seg>
					<seg id="b.ROM.9.30" type="verse">
						D acu ara d-nini ihi ? Igduden nniḍen ur nețnadi ara ɣef lḥeqq uɣalen d iḥeqqiyen zdat Sidi Ṛebbi, uɣalen d iḥeqqiyen imi umnen yis. 
					</seg>
					<seg id="b.ROM.9.31" type="verse">
						Ma d at Isṛail yețnadin ad uɣalen d iḥeqqiyen s ccariɛa, ur wwiḍen ara ɣer lmeqṣud-nsen s ccariɛa.  
					</seg>
					<seg id="b.ROM.9.32" type="verse">
						Acuɣer ? Axaṭer ur qellben ara ad ɛeǧben i Sidi Ṛebbi s liman, meɛna nutni ɣilen ad uɣalen d iḥeqqiyen s lefɛayel-nsen. Mmugren-d adɣaɣ i sen-yellan d ugur, isseɣli-ten. 
					</seg>
					<seg id="b.ROM.9.33" type="verse">
						Am akken yura di tektabt iqedsen :   Atan ad sserseɣ ɣef wedrar n Siyun  adɣaɣ, d adɣaɣ i ɣef yekkat wugur,  d azṛu yesseɣlayen, meɛna  win yumnen yis  weṛǧin ad yenneḥcam.  
					</seg>
				</div>
				<div id="b.ROM.10" type="chapter">
					<seg id="b.ROM.10.1" type="verse">
						Ay atmaten, ayen i țmenniɣ deg ul-iw, d leslak n wat Isṛail meṛṛa, acḥal i ssutreɣ di Ṛebbi ɣef ddemma-nsen iwakken ad țțuselken. 
					</seg>
					<seg id="b.ROM.10.2" type="verse">
						Axaṭer zemreɣ ad cehdeɣ fell-asen belli ẓewṛen, bɣan ad ɛeǧben i Sidi Ṛebbi meɛna txuṣṣ-iten tmusni.  
					</seg>
					<seg id="b.ROM.10.3" type="verse">
						Imi ur ḥsiben ara lḥeqq i d yețțasen s ɣuṛ Ṛebbi yerna țnadin ad sbedden lḥeqq-nsen iman-nsen, ur ḍuɛen ara lḥeqq i d-yețțasen s ɣuṛ Ṛebbi ; 
					</seg>
					<seg id="b.ROM.10.4" type="verse">
						axaṭer Lmasiḥ, d nețța i ț-țaggara n ccariɛa, i d lḥeqq n wid yumnen meṛṛa.  
					</seg>
					<seg id="b.ROM.10.5" type="verse">
						Atah wayen yura Sidna Musa ɣef lḥeqq i d-ițekken si ccariɛa : Amdan ara ixedmen ayen i d-tenna ccariɛa, ad yidir yis.  
					</seg>
					<seg id="b.ROM.10.6" type="verse">
						Lameɛna atah wamek ițmeslay lḥeqq i d-ițasen si liman : ur qqaṛ ara deg ul-inek  anwa ara yalin ɣer igenni ; amakken Lmasiḥ ur d-iṣubb ara syenna  
					</seg>
					<seg id="b.ROM.10.7" type="verse">
						Neɣ  anwa ara iṣubben ɣer laxeṛt ? amakken ur d-yeḥyi ara Lmasiḥ si ger lmegtin . 
					</seg>
					<seg id="b.ROM.10.8" type="verse">
						Acu i d teqqaṛ ihi ? Awal n tudert atan ɣuṛ-ek, deg imi-k d wul-ik . Awal-agi d awal n liman, d awal i nețbecciṛ.  
					</seg>
					<seg id="b.ROM.10.9" type="verse">
						Ma tcehdeḍ s yimi-k belli Sidna Ɛisa d Ssid-ik, ma tumneḍ deg wul-ik belli Sidi Ṛebbi isseḥya-t-id si ger lmegtin, atan aț-țețțuselkeḍ.  
					</seg>
					<seg id="b.ROM.10.10" type="verse">
						Axaṭer ma yella tumneḍ seg wul, Sidi Ṛebbi a k-iḥseb d aḥeqqi ; ma tcehdeḍ s yimi-k aț-țețțuselkeḍ.   
					</seg>
					<seg id="b.ROM.10.11" type="verse">
						Akken i t-id-nnant tira iqedsen :  Kra n win yumnen yis weṛǧin ad inneḥcam.   
					</seg>
					<seg id="b.ROM.10.12" type="verse">
						Ihi ulac lxilaf ger wat Isṛail akk-d wid ur nelli ara n wat Isṛail ; imi yiwen n Ṛebbi i gellan, ṭṭfen meṛṛa deg-s, nețța i d-yețțaken mbla ceḥḥa i wid akk ineddhen ɣuṛ-es. 
					</seg>
					<seg id="b.ROM.10.13" type="verse">
						Akken yura :  Kra win ara yedɛun s yisem-is ad ițțusellek.  
					</seg>
					<seg id="b.ROM.10.14" type="verse">
						Amek ara dɛun ɣuṛ-es ma yella ur uminen ara yis ? Amek ara amnen ma yella ur slin ara yis ? Amek daɣen ara slen yis ma ulac win i sen-ihedṛen fell-as ? 
					</seg>
					<seg id="b.ROM.10.15" type="verse">
						Amek ara yilin wid ara d-ihedṛen fell-as ma yella ur țțuceggɛen ara ? Akken yura di tira iqedsen :  Acḥal yelha m'ara nwali  teddun-d ɣuṛ-nneɣ  wid ițbecciṛen lexbaṛ n lxiṛ.   
					</seg>
					<seg id="b.ROM.10.16" type="verse">
						Lameɛna ur qbilen ara meṛṛa lexbaṛ-agi n lxiṛ. Nnbi Iceɛya yenna daɣen :  A Sidi, anwa i gumnen s wayen i nberreḥ ?  
					</seg>
					<seg id="b.ROM.10.17" type="verse">
						S wakka liman ițțas-ed seg wayen i nsell yeɛnan awal n Lmasiḥ. 
					</seg>
					<seg id="b.ROM.10.18" type="verse">
						Lameɛna ma nenna-d : ahat ur slin ara ? Atah wayen yuran :  ?ṣut-nsen inuda ddunit meṛṛa, lehduṛ-nsen wwḍen ɣer ixfawen n ddunit.  
					</seg>
					<seg id="b.ROM.10.19" type="verse">
						Nezmer a d-nini : ahat ur ẓrin ara wat Isṛail ? Lameɛna d Musa i d-ixebbṛen d amezwaru s ɣuṛ Sidi Ṛebbi mi d-yenna :  A wen-d-ssekkreɣ tismin  ɣef win ur nelli ara d agdud ;  a kkun-id-yas wurrif ɣef  wegdud ur nesɛi lefhama.  
					</seg>
					<seg id="b.ROM.10.20" type="verse">
						 Nnbi Iceɛya yessaweḍ armi genna :  Ufan-iyi wid ur nennuda ara fell-i, sbeggneɣ-d iman-iw i wid  ur nqelleb ara ad iyi-ssinen.  
					</seg>
					<seg id="b.ROM.10.21" type="verse">
						Meɛna ɣef wat Isṛail yenna :  ?elqeɣ ifassen-iw ṭul n wass ɣer  wegdud i yi-ixulfen, i yi-iɛuṣan.  
					</seg>
				</div>
				<div id="b.ROM.11" type="chapter">
					<seg id="b.ROM.11.1" type="verse">
						Ad iniɣ : eɛni Sidi Ṛebbi inkeṛ agdud-is ? Xaṭi ! Imi nekk s yiman-iw n wat Isṛail, si dderya n Sidna Ibṛahim, seg wedrum n Benyamin.  
					</seg>
					<seg id="b.ROM.11.2" type="verse">
						Sidi Ṛebbi ur yenkiṛ ara agdud-is i gextaṛ si zik. Ur teẓrim ara d acu i d-qqaṛent tira iqedsen, asmi i geccetka nnbi Ilyas i Sidi Ṛebbi ɣef wat Isṛail ? Yenna :  
					</seg>
					<seg id="b.ROM.11.3" type="verse">
						 A Sidi Ṛebbi ! Nɣan lenbiya i d ceggɛeḍ, hudden idekkanen anda i k-d-țqeddimen lɣaci iseflawen, anagar nekk i d yeqqimen yerna țnadin a yi-nɣen !  
					</seg>
					<seg id="b.ROM.11.4" type="verse">
						Lameɛna atah wamek i s-d-yerra Sidi Ṛebbi :  Xtaṛ-aɣ-ed i yiman-iw sebɛa alaf n yergazen ur nseǧǧed ara zdat lmeṣnuɛ Baɛl.  
					</seg>
					<seg id="b.ROM.11.5" type="verse">
						Akka daɣen, di lweqt-agi i deg nella tura, llan kra seg wat Isṛail i geṭṭfen deg-s, d wid i gextaṛ Sidi Ṛebbi, s ṛṛeḥma-ines. 
					</seg>
					<seg id="b.ROM.11.6" type="verse">
						Mačči ɣef ddemma n lefɛayel-nsen i ten-yextaṛ meɛna s ṛṛeḥma-ines. Neɣ m'ulac ma yella s lefɛayel i gțextiṛi Sidi Ṛebbi, ṛṛeḥma-ines ur tețțusemma ara d ṛṛeḥma. 
					</seg>
					<seg id="b.ROM.11.7" type="verse">
						Amek ihi ? Ayen i nudan wat Isṛail ur t-wwiḍen ara, anagar wid i gextaṛ Sidi Ṛebbi i t-yewwḍen ; ma d wiyaḍ qquṛen wulawen-nsen.  
					</seg>
					<seg id="b.ROM.11.8" type="verse">
						Akken yura di tektabt iqedsen :  Sidi Ṛebbi yeqfel lɛeqliya-nsen,  allen-nsen ur țwalint ara, i meẓẓuɣen-nsen ur sellen ara, ar ass-agi.  
					</seg>
					<seg id="b.ROM.11.9" type="verse">
						Ula d Sidna Dawed yenna :   Imensi n tmeɣṛiwin-nsen a sen-yuɣal   ț-țasraft anda ara ɣlin,  d acebbak ara d-yesseɣlin. fell-asen  lɛiqab uklalen  
					</seg>
					<seg id="b.ROM.11.10" type="verse">
						 A d-yeɣli ṭṭlam ɣef wallen-nsen iwakken ur țwalin ara, lqedd-nsen ad yeknu i dayem !  
					</seg>
					<seg id="b.ROM.11.11" type="verse">
						Acu ara d-iniɣ ihi ? Eɛni at Isṛail ɣlin iwakken ur țțuɣalen ara a d kkren ? Xaṭi ! Lameɛna s tuccḍa-nsen i wwḍen leǧnas nniḍen ɣer leslak. D annect-agi i d-issekkren tismin i wat Isṛail. 
					</seg>
					<seg id="b.ROM.11.12" type="verse">
						Ma yella tuccḍa-nsen tesserbeḥ at ddunit, teṣṣaweḍ-iten ɣer leslak, ma yella lexsaṛa-nsen tewwi-d rrbeḥ i yegduden nniḍen, ihi acḥal meqqṛet lbaṛaka ara d-iffɣen seg-sen m'ara d-uɣalen ɣer webrid n Sidi Ṛebbi, iwakken ad țțuselken. 
					</seg>
					<seg id="b.ROM.11.13" type="verse">
						Nekk i d-ițwaceggɛen d ṛṛasul i leǧnas ur nelli ara n wat Isṛail, fkiɣ aṭas n lqima i ccɣel-agi i yi-d ițțunefken 
					</seg>
					<seg id="b.ROM.11.14" type="verse">
						iwakken ma yella wamek, a d ssekkreɣ tismin i watmaten-iw n wat Isṛail, ahat ad țțuselken kra deg-sen.  
					</seg>
					<seg id="b.ROM.11.15" type="verse">
						Axaṭer ma yella aɛzal n wat Isṛail isemṣalaḥ leǧnas nniḍen akk-d Sidi Ṛebbi, acu ara yedṛun ihi m'ara d-uɣalen nutni ɣer webrid n Sidi Ṛebbi ? Ad yili am akken d ḥeggu i d-ḥyan si ger lmegtin !  
					</seg>
					<seg id="b.ROM.11.16" type="verse">
						 Ma yella awren i tețqeddimem i Sidi Ṛebbi yeṣfa, ula d arukti yeṣfa ; ma yella izuṛan n ttejṛa ṣeḥḥan, ifurkawen daɣen ad ilin ṣeḥḥan.  
					</seg>
					<seg id="b.ROM.11.17" type="verse">
						Akka i tedṛa d wat Isṛail : kra n tṣedwa țwagezment si tzemmurt, kečč a win ur nelli ara n wat Isṛail, yellan d aḥeccad, tețwaleqmeḍ deg umkan-nsent ; ma yella tețțekkiḍ deg izuṛan n tzemmurt d zzit-is,  
					</seg>
					<seg id="b.ROM.11.18" type="verse">
						ur ilaq ara aț-țḥeqṛeḍ tiseḍwa-nni yețwagezmen. ?ader iman-ik ɣef zzux, axaṭer mačči d kečč i geṭṭfen aẓar meɛna d aẓar i k-iṭṭfen.  
					</seg>
					<seg id="b.ROM.11.19" type="verse">
						A d-tiniḍ ihi : « țwagezment kra n tṣedwa iwakken ad țțuleqmeɣ nekkini ». 
					</seg>
					<seg id="b.ROM.11.20" type="verse">
						Ayagi ț-țideț ; nutni țwagezmen axaṭer ur uminen ara, ma d kečč teṭṭfeḍ amkan-nsen imi tumneḍ. ?ader iman-ik ɣef zzux, aggad Sidi Ṛebbi axiṛ-ik ! 
					</seg>
					<seg id="b.ROM.11.21" type="verse">
						Axaṭer akken i gegzem tiseḍwa n laṣel n tzemmurt iwakken a k-ileqqem fell-as, i gezmer a k-igzem ula d kečč.  
					</seg>
					<seg id="b.ROM.11.22" type="verse">
						Meyyez ihi acḥal ḥnin Sidi Ṛebbi, acḥal daɣen yewɛeṛ : yewɛeṛ ɣer wid yeɣlin, ma d kečč d aḥnin ɣuṛ-ek ma teṭṭfeḍ di leḥnana-ines, neɣ m'ulac aț-țețwagezmeḍ ula d kečč.  
					</seg>
					<seg id="b.ROM.11.23" type="verse">
						Ula d at Isṛail m'ur kemmlen ara di leǧhel-nsen, zemren ad țțuleqmen, axaṭer Sidi Ṛebbi yezmer a ten ileqqem, a ten-yerr ɣer tzemmurt nsen. 
					</seg>
					<seg id="b.ROM.11.24" type="verse">
						Ma yella kečč i d-ițwagezmen seg uḥeccad, tețțuleqmeḍ ɣef tzemmurt n lɛali ɣas akken d aḥeccad i telliḍ, acḥal ihi i sen-ishel i nutni yellan ț-țiṣeḍwa n tzemmurt iwakken ad uɣalen ad țțuleqmen ɣef tzemmurt-nsen.  
					</seg>
					<seg id="b.ROM.11.25" type="verse">
						Ur bɣiɣ ara ay atmaten aț țețwaffer fell-awen lbaḍna-agi, iwakken ur tḥețțbem ara iman-nwen d wid yessnen. Kra seg wat Isṛail, sseɣṛen ulawen-nsen ɣef wawal n Sidi Ṛebbi yerna akka ara kemmlen di taɣaṛt-nsen alamma yewweḍ leslak i leǧnas meṛṛa. 
					</seg>
					<seg id="b.ROM.11.26" type="verse">
						Imiren ad țțuselken wat Isṛail irkul asmi ara d-yedṛu wayen i d-nnant tira iqedsen :  A d-iffeɣ umsellek  seg wedrar n Siyun,  a sen-yekkes i warraw n Yeɛqub lekfeṛ-nsen ;  
					</seg>
					<seg id="b.ROM.11.27" type="verse">
						 ț-țagi i d lemɛahda  ara xedmeɣ yid-sen  m'ara sen-kkseɣ ddnubat-nsen  .   
					</seg>
					<seg id="b.ROM.11.28" type="verse">
						?ef wayen yeɛnan lexbaṛ n lxiṛ, at Isṛail uɣalen d iɛdawen n Ṛebbi, ma d kunwi tesfaydim-d deg wayagi. Meɛna ma nemmuqel ɣer lxetyaṛ n Sidi Ṛebbi, iḥemmel-iten ɣef ddemma n lejdud-nsen. 
					</seg>
					<seg id="b.ROM.11.29" type="verse">
						Axaṭer Sidi Ṛebbi ur ineddem ara ɣef wid yextaṛ neɣ deg wayen i d-yețțak.  
					</seg>
					<seg id="b.ROM.11.30" type="verse">
						Zik-nni tellam tɛuṣam Sidi Ṛebbi, lameɛna tețțunefk-awen-d ṛṛeḥma-ines i kunwi imi i t-ɛuṣan wat Isṛail, 
					</seg>
					<seg id="b.ROM.11.31" type="verse">
						akken daɣen ara sen-d tețțunefk ula i nutni i t-iɛuṣan tura, ṛṛeḥma i wen-d-ițțunefken i kunwi. 
					</seg>
					<seg id="b.ROM.11.32" type="verse">
						Axaṭer Sidi Ṛebbi yeǧǧa imdanen meṛṛa a t-ɛaṣin iwakken a sen-d-yefk daɣen meṛṛa ṛṛeḥma-ines.  
					</seg>
					<seg id="b.ROM.11.33" type="verse">
						Acḥal lqayit, acḥal meqqṛit leɛqel ț-țmusni n Sidi Ṛebbi ! Anwa i gzemren ad yissin lḥekmat-ines neɣ ad ifhem iberdan-is ?  
					</seg>
					<seg id="b.ROM.11.34" type="verse">
						Akken yura di tira iqedsen :  Anwa i geṣṣawḍen ad yissin  ixemmimen n Sidi Ṛebbi neɣ anwa i gzemren   ad idebbeṛ fell-as   ?  
					</seg>
					<seg id="b.ROM.11.35" type="verse">
						 Anwa i s-yefkan kra d amezwaru iwakken ad yeṛǧu a s-t-id-yerr ?   
					</seg>
					<seg id="b.ROM.11.36" type="verse">
						Kullec yekka-d s ɣuṛ-es, kullec yella-d yis, kullec d ayla-s. I nețța lɛaḍima si lǧil ɣer lǧil, amin !  
					</seg>
				</div>
				<div id="b.ROM.12" type="chapter">
					<seg id="b.ROM.12.1" type="verse">
						A kkun-nhuɣ ihi ay atmaten s ṛṛeḥma n Sidi Ṛebbi iwakken aț-țsebblem lǧețțat-nwen d leɛqliya nwen am wesfel yeddren, zeddigen, yeṣfan ara iɛeǧben i Sidi Ṛebbi ; ț-țagi i d ṭṭaɛa i gețṛaǧu deg-wen Sidi Ṛebbi.  
					</seg>
					<seg id="b.ROM.12.2" type="verse">
						Ur țɛanadet ara lǧil-agi n tura, meɛna ǧǧet Sidi Ṛebbi ad ibeddel ixemmimen-nwen d lɛeqliya-nwen iwakken aț-țissinem lebɣi-ines : ayen yelhan, ayen yeṣfan ur nesɛi lɛib, d wayen akk i t-iɛeǧben.  
					</seg>
					<seg id="b.ROM.12.3" type="verse">
						S ṛṛeḥma i yi-d-ițțunefken, a d iniɣ i mkul yiwen deg-wen : ur ssimɣuṛet ara iman-nwen, sqenɛet s wakken tellam, ddut s neyya ɣef leḥsab n liman i wen-d-yefka Sidi Ṛebbi.  
					</seg>
					<seg id="b.ROM.12.4" type="verse">
						Am akken nesɛa aṭas n lemfaṣel di lǧețța-nneɣ, meɛna mkul yiwen si lemfaṣel-nni s lxedma-ines, 
					</seg>
					<seg id="b.ROM.12.5" type="verse">
						akken daɣen nukni, ɣas deg waṭas yid-nneɣ i nella, s tdukli-nneɣ nețțili d yiwet n lǧețța di Lmasiḥ, aql-aɣ meṛṛa d lemfaṣel wway gar-aneɣ, wa yeḥwaǧ wayeḍ.  
					</seg>
					<seg id="b.ROM.12.6" type="verse">
						Lameɛna di ṛṛeḥma-ines, Sidi Ṛebbi yefka-yaɣ-d tukciwin yemxalafen : ilaq yal yiwen ad ixdem ayen i s-d-yefka Sidi Ṛebbi, akken ilaq, s wul d liman : 
					</seg>
					<seg id="b.ROM.12.7" type="verse">
						ama d axebbeṛ s ɣuṛ Sidi Ṛebbi s Ṛṛuḥ iqedsen, ama d leqdic, 
					</seg>
					<seg id="b.ROM.12.8" type="verse">
						ama d aselmed, neɣ d nehhu. Ilaq daɣen win ițseddiqen, ad iseddeq mbla ṭṭmeɛ, win ițdebbiṛen ad idebbeṛ s ṣṣwab, win ițḥunnun ɣef yimeɣban ilaq ad iḥunn fell-asen s wul-is. 
					</seg>
					<seg id="b.ROM.12.9" type="verse">
						Ur seɛɛut ara sin wudmawen, ḥemmlet s wul yeṣfan, keṛhet cceṛ, ṭṭfet deg wayen yelhan. 
					</seg>
					<seg id="b.ROM.12.10" type="verse">
						Sɛut daymen leqdeṛ wway gar-awen ; sɛut leḥnana, myeḥmalet s leḥmala n tegmaț.  
					</seg>
					<seg id="b.ROM.12.11" type="verse">
						Qedcet ɣef Sidi Ṛebbi s wulawen-nwen d wayen yellan di tezmert-nwen, ẓewṛet, ur țțilit ara d imeɛdazen. 
					</seg>
					<seg id="b.ROM.12.12" type="verse">
						Feṛḥet ɣef ddemma n usirem i tesɛam, sɛut ṣṣbeṛ di tegniț n ccedda, deɛɛut dayem ɣer Sidi Ṛebbi, ur ḥebbset ara. 
					</seg>
					<seg id="b.ROM.12.13" type="verse">
						Ɛiwnet atmaten-nwen di liman deg wayen uḥwaǧen, sṭerḥbet s lfeṛḥ s wid i d-yețțasen ɣuṛ-wen. 
					</seg>
					<seg id="b.ROM.12.14" type="verse">
						Dɛut s lxiṛ i wid i kkun ițqehhiṛen, deɛɛut s lxiṛ, ur deɛɛut ara s cceṛ ; 
					</seg>
					<seg id="b.ROM.12.15" type="verse">
						feṛḥet d wid ifeṛḥen, țrut d win yețrun.  
					</seg>
					<seg id="b.ROM.12.16" type="verse">
						Ur xeddmet ara lxilaf wway-gar awen, ur ssimɣuṛet ara iman-nwen meɛna ddut s wannuz,  ur ḥețbet ara iman-nwen d wid yesnen.  
					</seg>
					<seg id="b.ROM.12.17" type="verse">
						Ur țțarrat ara țțaṛ seg wid i kkun-iḍuṛṛen, nadit ɣef wayen yelhan zdat yemdanen meṛṛa. 
					</seg>
					<seg id="b.ROM.12.18" type="verse">
						Ma yella wamek ara d-tekk s ɣuṛ-wen lehna, ilit di lehna akk-d yemdanen meṛṛa.  
					</seg>
					<seg id="b.ROM.12.19" type="verse">
						Ur țțarrat ara țțaṛ ay imeɛzuzen, lameɛna ǧǧet kullec ger ifassen n Sidi Ṛebbi, d nețța ara ixedmen ccɣel-is. Atah wayen yuran di tira iqedsen :  D nekk ara yerren țțaṛ,  ara yerren  i mkul yiwen ayen yukla l,  i d-yenna Sidi Ṛebbi .   
					</seg>
					<seg id="b.ROM.12.20" type="verse">
						Yura daɣen :  Ma yelluẓ weɛdaw-ik efk-as ad yečč,  ma yeffud efk-as ad isew,  axaṭer ma txedmeḍ akka ,  am akken ț-țirgin iṛeqqen  ara tesserseḍ ɣef wuqeṛṛuy-is.   
					</seg>
					<seg id="b.ROM.12.21" type="verse">
						Ur țțaǧa ara cceṛ ad iṭṭef amkan deg ul-ik iwakken ad ixdem lebɣi-s, lameɛna eɣleb cceṛ s lxiṛ.  
					</seg>
				</div>
				<div id="b.ROM.13" type="chapter">
					<seg id="b.ROM.13.1" type="verse">
						Mkul amdan, ilaq ad iqadeṛ imdebbṛen i gḥekkmen tamurt i deg yețɛici, axaṭer d Sidi Ṛebbi i d-iǧǧan lḥekma di ddunit, d nețța daɣen i gebɣan aț-țuɣal lḥekma-agi ɣer yifassen n yemdanen.  
					</seg>
					<seg id="b.ROM.13.2" type="verse">
						S wakka ihi, win ara ixalfen lḥekma i gesbedd Sidi Ṛebbi, d lameṛ n Sidi Ṛebbi i gɛuṣa, d lɛiqab kan ara d-isseɣli ɣef yiman-is.  
					</seg>
					<seg id="b.ROM.13.3" type="verse">
						Mačči d wid ixeddmen lxiṛ ara yaggaden imdebbṛen n lḥukuma meɛna d wid ixeddmen cceṛ. M'ur tebɣiḍ ara aț-țaggaḍeḍ lḥukuma, xdem ayen yelhan, a k-fken lehna.  
					</seg>
					<seg id="b.ROM.13.4" type="verse">
						Axaṭer Sidi Ṛebbi yefka-d lḥukuma i nnfeɛ-inek, meɛna ma txedmeḍ cceṛ, ɣas aggad-iț axaṭer Sidi Ṛebbi yefka i lḥukkam tazmert s wayes ara k-ɛaqben s lmut. Lḥukkam agi qeddcen ɣef Sidi Ṛebbi iwakken a d-sbanen urrif-is m'ara ɛaqben wid ixeddmen cceṛ.  
					</seg>
					<seg id="b.ROM.13.5" type="verse">
						?ef wayagi, ilaq-aɣ a nḍuɛ imdebbṛen n lḥukuma, mačči ɣef ddemma n lɛiqab kan meɛna i lmend n lxaṭer-nneɣ. 
					</seg>
					<seg id="b.ROM.13.6" type="verse">
						Daymi daɣen i glaq aț-țxelṣem tabzert i lḥukuma, axaṭer wid ițdebbiṛen deg wannect-agi, xeddmen ccɣel-nsen akken i t-id yenna Sidi Ṛebbi. 
					</seg>
					<seg id="b.ROM.13.7" type="verse">
						Rret i mkul yiwen ayen i wen-ițțalas : xellṣet tabzert i kra win i wen-ițțalasen, aggadet win i glaq a t-taggadem, qadṛet win i glaq a t-tqadṛem.  
					</seg>
					<seg id="b.ROM.13.8" type="verse">
						?uṛ-wat a wen-ițalas yiwen lḥaǧa anagar leḥmala n wway gar-awen, axaṭer win iḥemmlen wiyaḍ, ixdem ayen akk i d-tenna ccariɛa.  
					</seg>
					<seg id="b.ROM.13.9" type="verse">
						Axaṭer lumuṛat n ccariɛa i d yeqqaṛen : Ur txeddmeḍ ara lɛaṛ,  ur tneqqeḍ ara,  ur tețțakreḍ ara, ur teṭṭamaɛeḍ ara  , akk-d lumuṛ nniḍen meṛṛa nnejmaɛen deg yiwen n lameṛ-agi :  Ilaq aț-țḥemleḍ wiyaḍ am yiman-ik .  
					</seg>
					<seg id="b.ROM.13.10" type="verse">
						Win yesɛan leḥmala deg wul-is ur ițḍuṛṛu ara wiyaḍ, ihi win iḥemmlen wiyaḍ, yexdem ayen akk i d-tenna ccariɛa.  
					</seg>
					<seg id="b.ROM.13.11" type="verse">
						Imi teẓram d acu n lweqt i deg nella, tura yewweḍ-ed lawan i deg ara d-akim si nuddam axaṭer ass n leslak iqeṛṛeb-ed ɣuṛ-nneɣ akteṛ n wass amezwaru i deg numen.  
					</seg>
					<seg id="b.ROM.13.12" type="verse">
						Qṛib ad yekfu yiḍ, ițeddu ad yali wass, a ndeggeṛ akkin ɣef yiman-nneɣ lexdayem n ṭṭlam, a nerfed leslaḥ s wayes ara neddu di tafat.  
					</seg>
					<seg id="b.ROM.13.13" type="verse">
						A nelḥu ɛinani s tezdeg akk-d ṣṣfa, di tafat n wass ; xḍut i ssikṛan d ccehwat, i leɛdez d lexdayem icemten, i čaqlalat ț-țismin.  
					</seg>
					<seg id="b.ROM.13.14" type="verse">
						Meɛna elset tudert tajḍiṭ i gellan di Sidna Ɛisa Lmasiḥ, ur țțaǧat ara iman-nwen a kkun-yawi ṭṭmeɛ n lebɣi n tnefsit-nwen.  
					</seg>
				</div>
				<div id="b.ROM.14" type="chapter">
					<seg id="b.ROM.14.1" type="verse">
						Qeblet gar-awen win ur neǧhid ara di liman, ur kkatet ara deg-s ma ixuṣṣ di lefhama. 
					</seg>
					<seg id="b.ROM.14.2" type="verse">
						Axaṭer yiwen yumen belli yezmer ad yečč kullec, wayeḍ ixuṣṣen di liman ițkukru, itețț kan lxedṛa.  
					</seg>
					<seg id="b.ROM.14.3" type="verse">
						Win itețțen kullec ur ilaq ara ad iḥqeṛ win ur ntețț ara, win ur ntețț ara ur ilaq ara daɣen ad iḥaseb win itețțen, axaṭer Sidi Ṛebbi iqbel-it akken yella.  
					</seg>
					<seg id="b.ROM.14.4" type="verse">
						D acu-k kečč iwakken aț-țḥasbeḍ aqeddac n wayeḍ ? Ma yella ixdem ccɣel-is neɣ yeqqim, ayagi d ccɣel n umɛellem-is ! Meɛna ad ibedd ɣer ccɣel-is, axaṭer Sidi Ṛebbi yesɛa tazmert iwakken a t-iṭṭef ur iɣelli ara.  
					</seg>
					<seg id="b.ROM.14.5" type="verse">
						Yella yiwen yeqqaṛ llan wussan yesɛan azal akteṛ n wiyaḍ, ma ɣer wayeḍ ussan akk ɛedlen ur mxalafen ara. Mkul yiwen ilaq ad itḥeqqeq deg wayen ițxemmim.  
					</seg>
					<seg id="b.ROM.14.6" type="verse">
						Win yețțaken azal i wussan akteṛ n wiyaḍ, ixeddem ayagi i Sidi Ṛebbi, win itețțen kullec, itețț s wul yeṣfan axaṭer yețḥemmid Sidi Ṛebbi ɣef wayen itețț ; win ur ntețț ara kullec, yexdem ayagi s wul yeṣfan imi ula d nețța ițḥemmid Sidi Ṛebbi ɣef wayen itețț.  
					</seg>
					<seg id="b.ROM.14.7" type="verse">
						Ihi ulac win yețɛicin i yiman-is, ulac daɣen win yemmuten i yiman-is. 
					</seg>
					<seg id="b.ROM.14.8" type="verse">
						Axaṭer ma nedder, nedder i Ṛebbi, ma nemmut, nemmut i Ṛebbi. Ihi ama nedder ama nemmut, nukni d ayla n Sidi Ṛebbi.  
					</seg>
					<seg id="b.ROM.14.9" type="verse">
						Axaṭer Lmasiḥ yemmut, yerna yeḥya-d iwakken ad yili d Aḥkim n wid yemmuten akk-d wid yeddren.  
					</seg>
					<seg id="b.ROM.14.10" type="verse">
						Ma d kečč acuɣeṛ i tețḥasabeḍ gma-k ? Acuɣer i t-tḥeqṛeḍ ? Eɛni ur nețɛeddi ara akk di ccṛeɛ zdat Sidi Ṛebbi iwakken a ɣ-iḥaseb ?  
					</seg>
					<seg id="b.ROM.14.11" type="verse">
						Axaṭer yura di tektabt iqedsen :  Nekk Illu, Ṛebbi yeddren, a d-iniɣ :  yal tagecrirt aț-țeknu zdat-i ,  yal imi ad icehhed yis-i belli  d nekk i d Ṛebbi .  
					</seg>
					<seg id="b.ROM.14.12" type="verse">
						Axaṭer yal yiwen deg-nneɣ ad ițțuḥaseb zdat Ṛebbi ɣef wayen yexdem.  
					</seg>
					<seg id="b.ROM.14.13" type="verse">
						Ur țemḥasabet ara ihi wway-gar awen, meɛna ḥadret iman-nwen iwakken ur txeddmem ara ayen ara yesseɣlin atmaten-nwen di ddnub.  
					</seg>
					<seg id="b.ROM.14.14" type="verse">
						?riɣ yerna țekleɣ ɣef wayen i d-yenna Ɛisa Lmasiḥ belli ulac ayen yețțuḥeṛmen di lmakla ; win iḥesben kra yețțuḥeṛṛem meɛna yečča-t, d leḥṛam fell-as.  
					</seg>
					<seg id="b.ROM.14.15" type="verse">
						Ma yella tesḥezneḍ gma-k ɣef ddemma n wayen i tțețțeḍ ur tesɛiḍ ara lmaḥibba. ?ader ihi aț-țiliḍ s lmakla-inek, d sebba n uɣelluy i gma-k i ɣef yemmut Lmasiḥ.  
					</seg>
					<seg id="b.ROM.14.16" type="verse">
						Ayen tḥesbem kunwi d ayen yelhan, ur ilaq ara ad yili d sebba s wayes ara wten deg-wen wiyaḍ. 
					</seg>
					<seg id="b.ROM.14.17" type="verse">
						Axaṭer tagelda n Sidi Ṛebbi mačči d lmakla neɣ ț-țissit meɛna d lḥeqq, d lehna akk-d lfeṛḥ s Ṛṛuḥ iqedsen.  
					</seg>
					<seg id="b.ROM.14.18" type="verse">
						Win iteddun akka deg webrid n Lmasiḥ, ad yeɛǧeb i Ṛebbi, yerna ad yeɛziz ɣer yemdanen.  
					</seg>
					<seg id="b.ROM.14.19" type="verse">
						S wakka ihi, a nennadit ɣef wayen ara ɣ-d-yawin lehna, d wayen ara ɣ-isnernin di liman.  
					</seg>
					<seg id="b.ROM.14.20" type="verse">
						Ur ssexṛab ara ccɣel n Sidi Ṛebbi deg wul n gma-k ɣef ddemma n lmakla. S tideț, ayen akk yețmaččan d leḥlal, lameɛna d leḥṛam fell-ak ma telliḍ d sebba n uɣelluy n gma-k ɣef ddemma n wayen i tțețțeḍ.  
					</seg>
					<seg id="b.ROM.14.21" type="verse">
						Iwakken ur tețțiliḍ ara d sebba n uɣelluy n gma-k, xḍu i lmakla n weksum immezlen i ssadaț neɣ tissit n ccṛab, d wayen akk izemren ad yesseɣli gma-k di ddnub. 
					</seg>
					<seg id="b.ROM.14.22" type="verse">
						Ayen s wayes tumneḍ keččini, eǧǧ-it i yiman-ik gar-ak d Sidi Ṛebbi. D aseɛdi win ur nesseḍlam ara iman-is deg wayen i gxeddem.  
					</seg>
					<seg id="b.ROM.14.23" type="verse">
						Meɛna win yețcukkun deg wayen itețț, d leḥṛam fell-as, axaṭer ur itețț ara s nneya. Kra n wayen ur nețwaxdam ara s liman d nneya, d leḥṛam.  
					</seg>
				</div>
				<div id="b.ROM.15" type="chapter">
					<seg id="b.ROM.15.1" type="verse">
						Nukni s wid iǧehden di liman, ilaq a neṣbeṛ i wid ur neǧhid ara, ur nețnadi ara ɣef wayen kan i ɣ-iɛeǧben i nukni. 
					</seg>
					<seg id="b.ROM.15.2" type="verse">
						Ilaq yal yiwen deg-nneɣ ad inadi ɣef nnfeɛ n wiyaḍ iwakken ad nnernin di liman.  
					</seg>
					<seg id="b.ROM.15.3" type="verse">
						Axaṭer Lmasiḥ ur inuda ara ɣef wayen i t-iɛeǧǧben, akken yura di tektabt n ?abur :  Rregmat n wid i k-ikeṛhen ɣlint-ed fell-i.  
					</seg>
					<seg id="b.ROM.15.4" type="verse">
						Ayen akk yuran si zik, yura iwakken a nelmed amek ara nesɛu asirem s ṣṣbeṛ akk-d țmeṛǧiwt i d-țakent tira iqedsen.  
					</seg>
					<seg id="b.ROM.15.5" type="verse">
						Sidi Ṛebbi i d-ițakken lǧehd d ṣṣbeṛ, a wen-d-yefk aț-țesɛum yiwen uxemmem wway gar-awen akken i t-id-isselmed Sidna Ɛisa Lmasiḥ, 
					</seg>
					<seg id="b.ROM.15.6" type="verse">
						iwakken s yiwen n ṛṛay, s yiwet n taɣect aț-țḥemdem Ṛebbi, baba-s n Ssid-nneɣ Ɛisa Lmasiḥ.  
					</seg>
					<seg id="b.ROM.15.7" type="verse">
						?emyeqbalet wway gar-awen akken i kkun-iqbel Lmasiḥ i lɛaḍima n Sidi Ṛebbi. 
					</seg>
					<seg id="b.ROM.15.8" type="verse">
						Nniɣ-ed belli Ɛisa Lmasiḥ yusa-d d aqeddac n wat Isṛail iwakken ad ixdem ayen akken i gewɛed Sidi Ṛebbi i lejdud-nsen, yerna a d-isban s wakka belli Sidi Ṛebbi ur yețțuɣal ara deg wawal-is.  
					</seg>
					<seg id="b.ROM.15.9" type="verse">
						Yusa-d daɣen iwakken leǧnas nniḍen ad ḥemden Sidi Ṛebbi ɣef ṛṛeḥma-s akken yura di tektabt n ?abur :  Daymi ara k-ḥemdeɣ ger leǧnas,  yerna ad cnuɣ lɛaḍima n yisem-ik  .  
					</seg>
					<seg id="b.ROM.15.10" type="verse">
						Yenna daɣen :   A leǧnas feṛḥet akk-d wegdud n Sidi Ṛebbi !    
					</seg>
					<seg id="b.ROM.15.11" type="verse">
						Yura daɣen di tektabt n ?abur :  ?emmdet Sidi Ṛebbi kunwi akk ay  igduden,ḥemmdet Sidi Ṛebbi   a leǧnas meṛṛa !   
					</seg>
					<seg id="b.ROM.15.12" type="verse">
						Nnbi Iceɛya yenna :   A d-iffeɣ yiwen uxalaf  seg uẓaṛ n Yassa ,   a d-ikker iwakken   ad iḥkem ɣef yegduden  ; l eǧnas meṛṛa ad ssirmen deg-s .   
					</seg>
					<seg id="b.ROM.15.13" type="verse">
						Sidi Ṛebbi yellan d Bab n usirem a d-issers fell-awen lfeṛḥ d lehna s liman i tesɛam deg-s, iwakken ul-nwen ad iččaṛ d asirem s tezmert n Ṛṛuḥ iqedsen.  
					</seg>
					<seg id="b.ROM.15.14" type="verse">
						?ef wayen i kkun-yeɛnan ay atmaten, tḥeqqeqeɣ belli teččuṛem d leḥnana akk-d lefhama yerna tzemrem aț-țemyenhum wway gar awen. 
					</seg>
					<seg id="b.ROM.15.15" type="verse">
						Ɛemdeɣ ɣef yimeslayen-agi i wen-uriɣ di tebṛaț-agi iwakken a wen-d-smektiɣ ayen akk i tlemdem. S ṛṛeḥma n Sidi Ṛebbi i yi-d ițțunefken, 
					</seg>
					<seg id="b.ROM.15.16" type="verse">
						i lliɣ d aqeddac n Ɛisa Lmasiḥ ɣef leǧnas nniḍen. Tura ccɣel-iw, d abecceṛ n lexbaṛ n lxiṛ n Sidi Ṛebbi i leǧnas ur nelli ara n wat Isṛail, iwakken igduden meṛṛa ad uɣalen d lweɛda yeṣfan s Ṛṛuḥ iqedsen, d lweɛda ara iɛeǧben i Sidi Ṛebbi.  
					</seg>
					<seg id="b.ROM.15.17" type="verse">
						S wakka, di tikli-inu akk-d Sidna Ɛisa Lmasiḥ, zemreɣ a d-iniɣ : feṛḥeɣ s lxedma i yi-d-yefka Sidi Ṛebbi.  
					</seg>
					<seg id="b.ROM.15.18" type="verse">
						Axaṭer ma yella wayen i ɣef ara d-ḥkuɣ, a d-ḥkuɣ kan ɣef wayen i gexdem Sidna Ɛisa yis-i, ama s imeslayen ama s lecɣal iwakken igduden ur nelli ara n wat Isṛail ad ḍuɛen Sidi Ṛebbi.  
					</seg>
					<seg id="b.ROM.15.19" type="verse">
						S licaṛat d lbeṛhanat i d-ideṛṛun s tezmert n Ṛṛuḥ iqedsen, i beccṛeɣ lexbaṛ n lxiṛ  n Lmasiḥ si temdint n Lquds armi ț-țamurt n Illirya di mkul amkan.  
					</seg>
					<seg id="b.ROM.15.20" type="verse">
						Xedmeɣ meǧhud-iw iwakken ad beccṛeɣ lexbaṛ n lxiṛ  anagar anda ur yețwassen ara Lmasiḥ iwakken ur bennuɣ ara ɣef lsas sbedden wiyaḍ, xedmeɣ am akken yura di tektabt n nnbi Iceɛya :  
					</seg>
					<seg id="b.ROM.15.21" type="verse">
						 Wid iwumi ur yețwabecceṛ ara, ad walin ;wid ur nesli ara yis, ad fehmen.   
					</seg>
					<seg id="b.ROM.15.22" type="verse">
						D annect-a i yi-ṭṭfen acḥal d abrid ur n-usiɣ ara ɣuṛ-wen.  
					</seg>
					<seg id="b.ROM.15.23" type="verse">
						 Tura imi kfiɣ lxedma-w di tmura-agi, yerna acḥal iseggasen aya i țmenniɣ a kkun-ẓreɣ, ssarmeɣ a n-ɛeddiɣ ɣuṛ-wen m'ara ṛuḥeɣ ɣer tmurt n Spenyul. Ur țṛuḥuɣ ara alamma sɛeddaɣ kra wussan yid-wen iwakken a nemyussan ; yerna ma yella wamek, a yi-tɛiwnem ad kemleɣ abrid-iw.  
					</seg>
					<seg id="b.ROM.15.25" type="verse">
						Ma ț-țura ad ṛuḥeɣ ɣer temdint n Lquds, ad awiɣ ayen ara iɛawnen iqeddacen n Sidi Ṛebbi yellan dinna. 
					</seg>
					<seg id="b.ROM.15.26" type="verse">
						Axaṭer atmaten-nneɣ n Masidunya akk-d wid n Akaya jemɛen-d ayen ara fken i watmaten-nneɣ imasiḥiyen n temdint n Lquds, i gellan d igellilen.  
					</seg>
					<seg id="b.ROM.15.27" type="verse">
						?-țideț ayagi xedmen-t s lebɣi nsen, lameɛna imasiḥiyen n temdint n Lquds uklalen lemɛawna-yagi. Axaṭer akken i weṛten yid-sen lbaṛakat i sen-d-yefka Ṛṛuḥ iqedsen, akken daɣen nutni tura yewwi-d lḥal fell-asen a ten-ɛiwnen di tugniț n lexṣaṣ.  
					</seg>
					<seg id="b.ROM.15.28" type="verse">
						M'ara sen-fkeɣ ayen akk i sen-d jemɛen, ad ikfu ccɣel-agi, imiren ad ṛuḥeɣ ɣer tmurt n Sbanya, a n-ɛeddiɣ ɣuṛ-wen.  
					</seg>
					<seg id="b.ROM.15.29" type="verse">
						?riɣ belli m'ara n-ṛuḥeɣ ɣuṛ wen, s lbaṛaka tameqqrant n Lmasiḥ ara n-aseɣ. 
					</seg>
					<seg id="b.ROM.15.30" type="verse">
						Di leɛnaya-nwen ay atmaten, s yisem n Ɛisa Lmasiḥ Ssid-nneɣ d leḥmala i d-yețțak Ṛṛuḥ iqedsen, a wen-ssutreɣ a yi-tɛiwnem aț-țdeɛɛum ɣer Sidi Ṛebbi fell-i 
					</seg>
					<seg id="b.ROM.15.31" type="verse">
						iwakken a yi-ssemneɛ seg ifassen n wid yugin ad amnen di tmurt n Yahuda ; yerna ayen akka ara yawiɣ i watmaten n temdint n Lquds a ten-yaweḍ di laman iwakken ad feṛḥen yis.  
					</seg>
					<seg id="b.ROM.15.32" type="verse">
						S wakka ma yebɣa Sidi Ṛebbi, a n-awḍeɣ s lfeṛḥ, ad steɛfuɣ dinna ɣuṛ-wen. 
					</seg>
					<seg id="b.ROM.15.33" type="verse">
						Sidi Ṛebbi yellan d Bab n lehna ad yili yid-wen meṛṛa ! Amin !  
					</seg>
				</div>
				<div id="b.ROM.16" type="chapter">
					<seg id="b.ROM.16.1" type="verse">
						A kkun-weṣṣiɣ ɣef weltma tneɣ Fibya, nețțat illan ț-țaqeddact n Sidi Ṛebbi di tejmaɛt n temdint n Senkriya. 
					</seg>
					<seg id="b.ROM.16.2" type="verse">
						Sṭerḥbet yis s leqdeṛ, s yisem n Sidna Ɛisa, akken i glaq aț-țesṭeṛḥebem s watmaten. Ɛiwnet-eț deg wayen akk i teḥwaǧ, axaṭer aṭas n watmaten i tɛawen ; ula d nekk tɛawen-iyi.  
					</seg>
					<seg id="b.ROM.16.3" type="verse">
						?ṣiwḍet sslam i gma-tneɣ Akilas akk-d Briska, wid akken iqeddcen yid-i ɣef Sidna Ɛisa Lmasiḥ, 
					</seg>
					<seg id="b.ROM.16.4" type="verse">
						wid akken i gqeblen ad sebblen tudert-nsen fell-i ; mačči d nekkini kan i ten icekkṛen meɛna ula ț-țijmuyaɛ n imasiḥiyen n mkul amkan cekkṛent ten. 
					</seg>
					<seg id="b.ROM.16.5" type="verse">
						?sellimet daɣen ɣef wid yețnejmaɛen deg wexxam-nsen, țsellimet ɣef gma-tneɣ Ibantus aḥbib eɛzizen fell-i, i gellan d amenzu yumnen s Lmasiḥ di tmurt n Asya.  
					</seg>
					<seg id="b.ROM.16.6" type="verse">
						?sellimet ɣef Meryem i genneɛtaben aṭas fell-awen. 
					</seg>
					<seg id="b.ROM.16.7" type="verse">
						?sellimet ɣef Andrunikus akk-d Yunya i yi-ițțilin yerna llan yid-i di lḥebs, wid eɛzizen ger ṛṛusul, nutni yumnen s Sidna Ɛisa uqbel ad amneɣ nekkini.  
					</seg>
					<seg id="b.ROM.16.8" type="verse">
						?sellimet ɣef Ambliyatus gma tneɣ, win eɛzizen fell-i di Lmasiḥ. 
					</seg>
					<seg id="b.ROM.16.9" type="verse">
						?sellimet ɣef gma-tneɣ Urban, win iqeddcen yid-nneɣ ɣef Lmasiḥ ; țsellimet daɣen ɣef Stakyis aḥbib-iw.  
					</seg>
					<seg id="b.ROM.16.10" type="verse">
						?sellimet ɣef Abalis, win i nwala amek i geṭṭef di Lmasiḥ. ?sellimet ɣef wat wexxam n gma tneɣ Aristubul.  
					</seg>
					<seg id="b.ROM.16.11" type="verse">
						?sellimet ɣef Hiṛudiɛun win i yi-ițțilin, țsellimet ɣef wat wexxam n Narsisus, wid yumnen s Lmasiḥ.  
					</seg>
					<seg id="b.ROM.16.12" type="verse">
						?sellimet ɣef tyessetmatin Trifina akk-d Trifusa i genneɛtaben ɣef lecɣal n Ṛebbi, țsellimet ɣef Bersidya eɛzizen, tin yenneɛtaben aṭas ɣef Lecɣal n Lmasiḥ.  
					</seg>
					<seg id="b.ROM.16.13" type="verse">
						?sellimet ɣef Rufus win yextaṛ Sidi Ṛebbi akk-d yemma-s i yi iḥesben am mmi-s.  
					</seg>
					<seg id="b.ROM.16.14" type="verse">
						?sellimet ɣef Asinkritus, Flegun, Hermis, Batrubas, Hermas akk-d watmaten nniḍen yellan yid-sen.  
					</seg>
					<seg id="b.ROM.16.15" type="verse">
						?sellimet ɣef Filulugus akk-d Julya, Niryus akk-d weltma-s, Ulimbas akk-d wid yumnen s Lmasiḥ yellan yid-sen. 
					</seg>
					<seg id="b.ROM.16.16" type="verse">
						Msalamet wway-gar-awen s sslam yeṣfan. Tijmuyaɛ akk n Lmasiḥ țselliment-ed fell-awen.  
					</seg>
					<seg id="b.ROM.16.17" type="verse">
						A kkun-weṣṣiɣ ay atmaten : ḥadret iman-nwen ɣef wid i d-ițțawin beṭṭu yerna skarayen ccwal, bɣan a wen-sɛeṛqen ayen i tlemdem, sbeɛdet iman-nwen fell-asen.  
					</seg>
					<seg id="b.ROM.16.18" type="verse">
						Axaṭer imdanen am wigi ur qeddcen ara ɣef Lmasiḥ Ssid-nneɣ meɛna ɣef yiɛebbaḍ-nsen kan i qeddcen ; s ukellex akk-d imeslayen ẓiden, țseḥḥiren ulawen n wid yesɛan neyya. 
					</seg>
					<seg id="b.ROM.16.19" type="verse">
						Ma d kunwi, medden meṛṛa ẓran tḍuɛem Sidi Ṛebbi, d ayen i yi-sfeṛḥen. ?menniɣ aț-țxedmem ayen yelhan s ṣṣwab, ur s-țaǧǧat ara abrid i cceṛ. 
					</seg>
					<seg id="b.ROM.16.20" type="verse">
						Sidi Ṛebbi yellan d Bab n lehna, ur yețɛeṭṭil ara ad yemḥeq Cciṭan yerna a t-yerr seddaw iḍaṛṛen nwen. Ṛṛeḥma n Ɛisa Ssid-nneɣ aț-țili yid-wen !  
					</seg>
					<seg id="b.ROM.16.21" type="verse">
						Gma-tneɣ Timuti win iqeddcen yid-i akk-d Lusyus, Yazun, Susibatrus i yi-ițțilin țsellimen-d fell-awen.  
					</seg>
					<seg id="b.ROM.16.22" type="verse">
						Nekk Tertius i guran tabṛaț-agi țsellimeɣ daɣen fell-awen s yisem n Ɛisa Lmasiḥ.  
					</seg>
					<seg id="b.ROM.16.23" type="verse">
						Yețsellim-ed fell-awen Gayus win i ɣer țțiliɣ anda țnejmaɛen daɣen watmaten meṛṛa. Erastus, win yeṭṭfen asenduq n yedrimen n temdint akk-d gma-tneɣ Kartus țsellimen-d fell-awen.  
					</seg>
					<seg id="b.ROM.16.24" type="verse">
						Ṛṛeḥma n Ssid-nneɣ Ɛisa Lmasiḥ aț-țili yid-wen meṛṛa ! Amin !  
					</seg>
					<seg id="b.ROM.16.25" type="verse">
						Yețțubarek Sidi Ṛebbi yesɛan tazmert a ɣ-yesseǧhed di liman, akken i t-țbecciṛeɣ di lexbaṛ n lxiṛ  i d yewwi Sidna Ɛisa Lmasiḥ, iwakken a d-isban lbaḍna n Sidi Ṛebbi yețwaffren seg wasmi tebda ddunit, 
					</seg>
					<seg id="b.ROM.16.26" type="verse">
						meɛna sḍehṛent-ț-id lenbiya s wayen uran akken i sen-t-id-yumeṛ Sidi Ṛebbi, Illu n dayem. Tura leǧnas meṛṛa slan i lexbaṛ-agi n lxiṛ  iwakken a ten-id-yawi ɣer ṭṭaɛa-ines s liman.  
					</seg>
					<seg id="b.ROM.16.27" type="verse">
						Lɛaḍima i Sidi Ṛebbi awḥid, Bab n tmusni d leɛqel, s Sidna Ɛisa Lmasiḥ si lǧil ɣer lǧil ! Amin !  
					</seg>
				</div>
			</div>
			<div id="b.1CO" type="book">
				<div id="b.1CO.1" type="chapter">
					<seg id="b.1CO.1.1" type="verse">
						Nekk Bulus, iwumi i d-issawel Sidi Ṛebbi s lebɣi-ines iwakken ad iliɣ d amceggeɛ n Ɛisa Lmasiḥ akk-d gma-tneɣ Sustin,  
					</seg>
					<seg id="b.1CO.1.2" type="verse">
						i tejmaɛt n Sidi Ṛebbi i gellan di temdint n Kurintus, i wid i d-yextaṛ Sidi Ṛebbi s Ɛisa Lmasiḥ ad ilin d imqedsen, d wid akk yellan di mkul amkan ineddhen s yisem n Sidna Ɛisa Lmasiḥ, i gellan d Ssid-nsen d Ssid nneɣ : 
					</seg>
					<seg id="b.1CO.1.3" type="verse">
						ṛṛeḥma ț-țalwit a wen-d țțunefkent s ɣuṛ Ṛebbi Baba-tneɣ akk-d Sidna Ɛisa Lmasiḥ.  
					</seg>
					<seg id="b.1CO.1.4" type="verse">
						Zgiɣ țḥemmideɣ Sidi Ṛebbi fell-awen ɣef ṛṛeḥma i wen-d-yefka s Ɛisa Lmasiḥ, 
					</seg>
					<seg id="b.1CO.1.5" type="verse">
						axaṭer yis i kkun-id yeṛzeq s mkul lxiṛ, ama s wawal-is ama s tmusni-ines, 
					</seg>
					<seg id="b.1CO.1.6" type="verse">
						imi cchada ɣef Lmasiḥ tṛeṣṣa nezzeh deg-wen. 
					</seg>
					<seg id="b.1CO.1.7" type="verse">
						Daymi ur kkun-ixuṣṣ wacemma n lxiṛ s ɣuṛ Ṛebbi, kunwi yețṛaǧun ass i deg ara d-yuɣal Ssid-nneɣ. 
					</seg>
					<seg id="b.1CO.1.8" type="verse">
						A kkun isseǧhed alamma ț-țaggara iwakken a d-tbanem mbla lɛib ass n tuɣalin n Ɛisa Lmasiḥ.  
					</seg>
					<seg id="b.1CO.1.9" type="verse">
						Sidi Ṛebbi yețțaṭaf deg wawal-is ; d nețța i wen-d-issawlen iwakken aț-țɛicem s tdukli akk-d Mmi-s, Ɛisa Lmasiḥ Ssid-nneɣ.  
					</seg>
					<seg id="b.1CO.1.10" type="verse">
						Ay atmaten, a kkun-nhuɣ s yisem n Ssid-nneɣ Ɛisa Lmasiḥ : msefhamet wway gar-awen, ur ilaq ara a d-yili beṭṭu gar-awen, ddukklet, sɛut yiwen uxemmem d yiwen n ṛṛay.  
					</seg>
					<seg id="b.1CO.1.11" type="verse">
						Axaṭer ay atmaten, irgazen n wexxam n Kluwi ṣṣawḍen-iyi-d lexbaṛ belli ițțili-d umennuɣ gar-awen.  
					</seg>
					<seg id="b.1CO.1.12" type="verse">
						Ayen bɣiɣ a d-iniɣ : sliɣ belli llan gar-awen wid yeqqaṛen :« nekk ddiɣ d Bulus », ma d wayeḍ yeqqaṛ : « nekk țekkiɣ d Abulus », wayeḍ daɣen : « nekk ddiɣ d Buṭrus », llan daɣen wid yeqqaṛen : « nekk țekkiɣ di Lmasiḥ ».  
					</seg>
					<seg id="b.1CO.1.13" type="verse">
						Amek akka, tɣilem Lmasiḥ yebḍa ? Eɛni d Bulus i gețwasemmṛen fell-awen neɣ s yisem n Bulus i tețwaɣeḍsem ?  
					</seg>
					<seg id="b.1CO.1.14" type="verse">
						Ad ḥemmdeɣ Ṛebbi imi ur sɣeḍseɣ ula d yiwen deg-wen anagar Krisbus d Gayus. 
					</seg>
					<seg id="b.1CO.1.15" type="verse">
						Akka, yiwen deg-wen ur izmir a d-yini belli yețwaɣḍes s yisem-iw. 
					</seg>
					<seg id="b.1CO.1.16" type="verse">
						Tella daɣen twacult n Stifanas, d nekk i ț-isɣeḍsen meɛna ur ḥsiɣ ara sɣeḍseɣ yiwen nniḍen dinna.  
					</seg>
					<seg id="b.1CO.1.17" type="verse">
						Lmasiḥ ur iyi-d-iceggeɛ ara iwakken ad sɣeḍseɣ meɛna iceggeɛ iyi-d ad beccṛeɣ lexbaṛ n lxiṛ ; mačči s yimeslayen i d-yekkan si lefhama n wemdan iwakken ur tekkseɣ ara lqima i lmut n Lmasiḥ ɣef wumidag.  
					</seg>
					<seg id="b.1CO.1.18" type="verse">
						Ț-țideț, abecceṛ n lmut n Lmasiḥ ɣef wumidag ț-țidderwect i wid iḍaɛen ; meɛna ɣuṛ-nneɣ nukni yellan deg webrid n leslak, ț-țazmert n Ṛebbi.  
					</seg>
					<seg id="b.1CO.1.19" type="verse">
						Atan wayen i d-nnant tira iqedsen :   Ad snegreɣ tamusni n imusnawen, ad rreɣ d ula+ c lefhama n wid ifehmen+ .  
					</seg>
					<seg id="b.1CO.1.20" type="verse">
						Anda-t uɛeqli ? Anda-t umusnaw ? Anda-t uḥṛic ara d-isfehmen ayen ideṛṛun di lǧil-agi ? Ur d-isbeggen ara Sidi Ṛebbi belli tamusni n ddunit-agi d lehbala ?  
					</seg>
					<seg id="b.1CO.1.21" type="verse">
						Imi at ddunit s lefhama-nsen ur ɛqilen ara tamusni n Sidi Ṛebbi, nețța yebɣa ad isellek wid yumnen yis s lexbaṛ-agi n lxiṛ  i ḥesben wiyaḍ d lehbala. 
					</seg>
					<seg id="b.1CO.1.22" type="verse">
						At Isṛail ssuturen lbeṛhanat, iyunaniyen țnadin tamusni ; 
					</seg>
					<seg id="b.1CO.1.23" type="verse">
						ma d nukni nețbecciṛ Lmasiḥ, win akken yețțusemmṛen ɣef wumidag, yellan d țbehdila i wat Isṛail, d lehbala ɣer iyunaniyen.  
					</seg>
					<seg id="b.1CO.1.24" type="verse">
						Meɛna wid iwumi i d-yessawel Sidi Ṛebbi, ama d at Isṛail ama d iyunaniyen, umnen belli d nețța i d Lmasiḥ, i ț-țazmert n Ṛebbi akk-d tmusni-ines. 
					</seg>
					<seg id="b.1CO.1.25" type="verse">
						Axaṭer ayen akken ḥesben yemdanen d lehbala n Sidi Ṛebbi, ț-țamusni iṣeḥḥan akteṛ n tmusni n yemdanen, ayen ḥesben daɣen d feccal n Sidi Ṛebbi, yeɣleb lǧehd n yemdanen.  
					</seg>
					<seg id="b.1CO.1.26" type="verse">
						Walit ay atmaten, kunwi iwumi d-yessawel Sidi Ṛebbi : ur llin gar-awen aṭas n wid yesɛan tamusni n ddunit, ur llin aṭas n wid yesɛan imukan ɛlayen, ur llin daɣen aṭas inaṣliyen yesɛan lqima tameqqrant ;  
					</seg>
					<seg id="b.1CO.1.27" type="verse">
						meɛna Sidi Ṛebbi yextaṛ ayen yellan d lehbala ɣer wemdan iwakken ad isneḥcam imusnawen, yextaṛ ayen ur nesɛi tazmert di ddunit iwakken ad isneḥcam wid iǧehden.  
					</seg>
					<seg id="b.1CO.1.28" type="verse">
						Sidi Ṛebbi yextaṛ ayen ur nesɛi azal, yețwaḥeqṛen di ddunit akk-d wayen yețwaḥesben d ulac, iwakken ad isseɣli lqima n wayen yesɛan azal ɣer yemdanen.  
					</seg>
					<seg id="b.1CO.1.29" type="verse">
						Akka, yiwen ur izmir ad izuxx zdat Sidi Ṛebbi. 
					</seg>
					<seg id="b.1CO.1.30" type="verse">
						Imi d Sidi Ṛebbi i kkun-isdukklen d Ɛisa Lmasiḥ, d nețța i ɣ-yuɣalen d lefhama i d yekkan s ɣuṛ Sidi Ṛebbi. Yis i ɣ yerra Sidi Ṛebbi d iḥeqqiyen, iṣeffa tikli-nneɣ, yefda-yaɣ-d si ddnub. 
					</seg>
					<seg id="b.1CO.1.31" type="verse">
						Am akken yura di tira iqedsen : Win yebɣan ad izuxx, ad izuxx s lecɣal n Ṛebbi.  
					</seg>
				</div>
				<div id="b.1CO.2" type="chapter">
					<seg id="b.1CO.2.1" type="verse">
						Daymi ay atmaten mi n-ṛuḥeɣ ɣuṛ wen iwakken a wen mmeslayeɣ ɣef lbaḍna n Sidi Ṛebbi, ur a wen mmeslayeɣ ara s yimeslayen yeččuṛen d zzux neɣ s tmusni yessewhamen.  
					</seg>
					<seg id="b.1CO.2.2" type="verse">
						Axaṭer ur nudaɣ ara a d mmeslayeɣ gar-awen ɣef wayen nniḍen anagar ɣef Ɛisa Lmasiḥ ; Ɛisa Lmasiḥ i gețwaṣemmṛen ɣef wumidag.  
					</seg>
					<seg id="b.1CO.2.3" type="verse">
						Ula d nekk asmi lliɣ ɣuṛ-wen, lliɣ fecleɣ, kukraɣ yerna tekcem-iyi tugdi.  
					</seg>
					<seg id="b.1CO.2.4" type="verse">
						Ayen i wen-slemdeɣ d wayen i wen-beccṛeɣ ur yebni ara ɣef tmusni n wemdan, lameɛna d ayen yebnan ɣef tezmert n Ṛṛuḥ iqedsen. 
					</seg>
					<seg id="b.1CO.2.5" type="verse">
						Akka, liman-nwen ur yețrus ara ɣef tmusni n yemdanen, meɛna ɣef tezmert n Sidi Ṛebbi.  
					</seg>
					<seg id="b.1CO.2.6" type="verse">
						Nesselmad tamusni-agi i wid yesɛan liman iǧehden ; tamusni-agi, mačči ț-țamusni n ddunit-agi neɣ ț-țin n tezmar n igelliden n ddunit-agi iteddun ɣer nnger.  
					</seg>
					<seg id="b.1CO.2.7" type="verse">
						Nețbecciṛ tamusni n Sidi Ṛebbi yellan d lbaḍna yeffren ɣef yemdanen, i ghegga si zik i lɛezz-nneɣ. 
					</seg>
					<seg id="b.1CO.2.8" type="verse">
						Ula d yiwen deg igelliden n zzman-agi ur ț-yessin, lemmer ssnen-ț tili ur semmṛen ara Bab n tmanegt ɣef wumidag.  
					</seg>
					<seg id="b.1CO.2.9" type="verse">
						Am akken i t-id-nnant tira iqedsen : Ayen ur twala tiṭ, ayen ur yesli umeẓẓuɣ+ , ayen ɣef ur ixemmem ara wemdan,+ d ayen i ghegga Sidi Ṛebbi i wid i t-iḥemmlen+ .  
					</seg>
					<seg id="b.1CO.2.10" type="verse">
						Sidi Ṛebbi ibeggen-aɣ-t-id i nukni s Ṛṛuḥ iqedsen. Axaṭer Ṛṛuḥ iqedsen yezmer ad iẓer ulamma d lecɣal yeffren n Sidi Ṛebbi.  
					</seg>
					<seg id="b.1CO.2.11" type="verse">
						Anwa i geẓran ayen yellan deg wul n wemdan ? Anagar ṛṛuḥ-ines i geẓran ayen yellan deg wul-is. Yiwen ur yessin daɣen ixemmimen n Ṛebbi anagar Ṛṛuḥ n Sidi Ṛebbi.  
					</seg>
					<seg id="b.1CO.2.12" type="verse">
						Nukni mačči d ṛṛuḥ n ddunit i neqbel, meɛna d Ṛṛuḥ i d-yekkan s ɣuṛ Sidi Ṛebbi, iwakken a nissin ayen akk i ɣ-d-yefka s ṛṛeḥma-ines. 
					</seg>
					<seg id="b.1CO.2.13" type="verse">
						Nukni ur nețmeslay ara s yimeslayen i tesselmad tmusni n wemdan, meɛna nețmeslay s yimeslayen i ɣ-isselmad Ṛṛuḥ n Sidi Ṛebbi. Akka i nessefham tideț n Ṛṛuḥ iqedsen i wid yesɛan Ṛṛuḥ-agi.  
					</seg>
					<seg id="b.1CO.2.14" type="verse">
						Amdan ițeddun s lɛeqliya n ddunit ur iqebbel ara ayen i d-ițțasen s ɣuṛ Ṛṛuḥ n Sidi Ṛebbi imi ɣuṛ-es ayagi d lehbala ; ur yezmir ara a t-yissin axaṭer s Ṛṛuḥ n Sidi Ṛebbi i nezmer a t-nefhem.  
					</seg>
					<seg id="b.1CO.2.15" type="verse">
						Amdan yesɛan Ṛṛuḥ iqedsen n Sidi Ṛebbi yezmer ad ifhem kullec, ma d nețța, yiwen ur izmir a t-iḥaseb. 
					</seg>
					<seg id="b.1CO.2.16" type="verse">
						Akken yura di tira iqedsen : Anwa i gessnen ixemmimen n+ Sidi Ṛebbi,+ anwa i gzemren a t-yenhu + ? Ma d nukni, nesɛa axemmem n Lmasiḥ.  
					</seg>
				</div>
				<div id="b.1CO.3" type="chapter">
					<seg id="b.1CO.3.1" type="verse">
						Ay atmaten, ur ufiɣ ara amek ara wen-mmeslayeɣ am akken țmeslayeɣ i yemdanen yesɛan Ṛṛuḥ iqedsen, meɛna mmeslayeɣ-awen am yemdanen n ddunit, am wid yellan d arrac deg ubrid n Lmasiḥ. 
					</seg>
					<seg id="b.1CO.3.2" type="verse">
						Fkiɣ-awen ayefki mačči d aɣṛum axaṭer aɣṛum ur as-tezmirem ara, yerna ar tura ur as-tezmirem ara, mazal-ikkun tețɛicim s lebɣi n tnefsit nwen.  
					</seg>
					<seg id="b.1CO.3.3" type="verse">
						Imi mazal gar-awen tismin d umceččew, tbeggnem-d belli mazal ikkun tețɛicim s lɛeqliya-nwen yerna tleḥḥum am yemdanen n ddunit.  
					</seg>
					<seg id="b.1CO.3.4" type="verse">
						M'ara yini yiwen deg-wen : « nekk ddiɣ d Bulus », wayeḍ ad yini : « Nekk țekkiɣ d Abulus » ; eɛni ayagi mačči d lɛeqliya n ddunit ?  
					</seg>
					<seg id="b.1CO.3.5" type="verse">
						D acu-t Abulus, d acu-t Bulus ? D iqeddacen kan i kkun-id-yewwin aț-țamnem s Lmasiḥ ! Yal yiwen deg-nneɣ ixeddem ayen i s-d-yefka Sidi Ṛebbi a t-yexdem.  
					</seg>
					<seg id="b.1CO.3.6" type="verse">
						Nekk ẓẓiɣ imɣi, Abulus issew-it, meɛna d Sidi Ṛebbi i t-issegman.  
					</seg>
					<seg id="b.1CO.3.7" type="verse">
						Ihi mačči d win ițeẓẓun neɣ d win yesswayen i gesɛan azal meɛna d Sidi Ṛebbi yessegmuyen.  
					</seg>
					<seg id="b.1CO.3.8" type="verse">
						Win ițeẓẓun d win yesswayen ɛedlen ; mkul yiwen a s-yerr Sidi Ṛebbi s wakken yuklal di lxedma-s. 
					</seg>
					<seg id="b.1CO.3.9" type="verse">
						Axaṭer aql-aɣ neddukkel d iqeddacen ɣef lecɣal n Sidi Ṛebbi. Kunwi d iger i gxeddem Sidi Ṛebbi, d axxam i gbennu. 
					</seg>
					<seg id="b.1CO.3.10" type="verse">
						S ṛṛeḥma i yi-d-yefka Sidi Ṛebbi, am umusnaw n lebni, nekk sserseɣ lsas, wayeḍ yebna fell-as ; meɛna yal yiwen ad iḥader amek ara yebnu. 
					</seg>
					<seg id="b.1CO.3.11" type="verse">
						Yiwen ur izmir ad issers lsas nniḍen deg wemkan n win yersen yakan : Ɛisa Lmasiḥ. 
					</seg>
					<seg id="b.1CO.3.12" type="verse">
						Ma yella win yebnan ɣef lsas-agi ama s ddheb, ama s lfeṭṭa, ama s yeẓra ɣlayen, ama s wesɣaṛ neɣ s wusaɣuṛ d walim,  
					</seg>
					<seg id="b.1CO.3.13" type="verse">
						mkul yiwen a d-iban ccɣel-is ass n lḥisab, axaṭer mkul ccɣel ad iɛeddi di tmes ; ț-țimes ara d-ibeggnen lecɣal n yal yiwen ma seḥḥan neɣ ur ṣeḥḥan ara. 
					</seg>
					<seg id="b.1CO.3.14" type="verse">
						Win yebnan ɣef lsas, ur t-tečči ara tmes wayen akken yebna, a t-id-yaweḍ lxiṛ ameqqran ; 
					</seg>
					<seg id="b.1CO.3.15" type="verse">
						ma d win iwumi tečča tmes wayen yexdem, a s-iṛuḥ lxiṛ-is ; ma d nețța ad ițțusellek, am win izegren times imneɛ.  
					</seg>
					<seg id="b.1CO.3.16" type="verse">
						Ur teẓrim ara belli kunwi d lǧameɛ n Sidi Ṛebbi i tellam ? Ur teẓrim ara belli Ṛṛuḥ-is yezdeɣ deg-wen ?  
					</seg>
					<seg id="b.1CO.3.17" type="verse">
						Ihi win yesseɣlin axxam n Sidi Ṛebbi, Sidi Ṛebbi a t-isseɣli axaṭer axxam n Sidi Ṛebbi d imqeddes, d kunwi i d axxam-is.  
					</seg>
					<seg id="b.1CO.3.18" type="verse">
						Ḥadret ad yili win ara iɣuṛṛen iman-is ! Ma yella gar-awen win iḥesben iman-is d aɛeqli di ddunit-a, ilaq ad yuɣal d amehbul iwakken ad yili d aɛeqli.  
					</seg>
					<seg id="b.1CO.3.19" type="verse">
						Axaṭer tamusni n ddunit-agi, ɣer Sidi Ṛebbi d lehbala. Tira iqedsen nnant-ed : Sidi Ṛebbi yețțeṭṭef imusnawen di tḥila-nsen.  
					</seg>
					<seg id="b.1CO.3.20" type="verse">
						Yura daɣen : Sidi Ṛebbi yessen ixemmimen n imusnawen, yeẓra belli d ixemmimen ur nesɛi azal.  
					</seg>
					<seg id="b.1CO.3.21" type="verse">
						Ḥadret ad yili win ara izuxxen s yemdanen, axaṭer kullec d ayla nwen ; 
					</seg>
					<seg id="b.1CO.3.22" type="verse">
						Bulus, Abulus neɣ Buṭrus, ddunit, tudert, lmut, lweqt-a d lweqt i d-iteddun, kullec d ayla-nwen ; 
					</seg>
					<seg id="b.1CO.3.23" type="verse">
						kunwi d ayla n Lmasiḥ, Lmasiḥ d ayla n Sidi Ṛebbi.  
					</seg>
				</div>
				<div id="b.1CO.4" type="chapter">
					<seg id="b.1CO.4.1" type="verse">
						Ilaq a ɣ-ḥesben yemdanen belli d iqeddacen kan n Lmasiḥ i nella, d wid i gwekkel Sidi Ṛebbi i wessefhem n lbaḍna-ines. 
					</seg>
					<seg id="b.1CO.4.2" type="verse">
						Acu i nețṛaǧu deg win i nwekkel ɣef lḥaǧa ? Nețṛaǧu a nețkel fell-as ! 
					</seg>
					<seg id="b.1CO.4.3" type="verse">
						Nekk, ur iyi-d-tewqiɛ ara ma yella tesḍelmem-iyi kunwi neɣ ma isseḍlem-iyi ccṛeɛ n yemdanen ; nekk daɣen ur sḍelmeɣ ara iman-iw, 
					</seg>
					<seg id="b.1CO.4.4" type="verse">
						ɣas akken ur iyi-isseḍlem ara wul-iw, mačči d ayagi ara d-isbeggnen belli d aḥeqqi i lliɣ, axaṭer d Sidi Ṛebbi ara yi-ḥasben.  
					</seg>
					<seg id="b.1CO.4.5" type="verse">
						Daymi ur țḥasabet ara uqbel lweqt, uqbel tuɣalin n Ssid-nneɣ ; d nețța ara d-isbeggnen s tafat-is ayen yeffren di ṭṭlam, ara d-ibeggnen daɣen ayen yeffren deg wulawen. Imiren yal yiwen ad isɛu ccan yuklal ɣer Sidi Ṛebbi.  
					</seg>
					<seg id="b.1CO.4.6" type="verse">
						Ay atmaten, ayen akka i d-nniɣ fell-i akk-d Abulus nniɣ-t-id iwakken aț-țfehmem lmeɛna n lemtel-agi : « Ur țɛeddit ara akkin i tilas n wayen yuran » ; ilaq yiwen ur ixeddem lxilaf ger yemdanen, iwakken ad izuxx s yiwen deg-sen.  
					</seg>
					<seg id="b.1CO.4.7" type="verse">
						Ihi anwa i k-yessulin ccan sennig wiyaḍ ? Acu ur k-d-nekki ara s ɣuṛ Ṛebbi deg wayen akk tesɛiḍ ? Imi d nețța i k-d-yefkan, acuɣeṛ i tețcekkiṛeḍ iman-ik am akken mačči s ɣuṛ-es i k-d-yekka ?  
					</seg>
					<seg id="b.1CO.4.8" type="verse">
						Atan teṛwam yakan, tuɣalem d imeṛkantiyen ! Tuɣalem d imḍebbṛen mbla nukni, acḥal bɣiɣ lemmer ț-țideț tzemrem i yiman-nwen iwakken a nḍebbeṛ s tdukli ! 
					</seg>
					<seg id="b.1CO.4.9" type="verse">
						Nukni yellan d imceggɛen n Lmasiḥ, yefka-yaɣ Ṛebbi imukan ineggura ; aql-aɣ am wid ibuṣan, am wid i tețɛassa lmut, tfeṛṛeǧ deg-nneɣ ddunit meṛṛa, am lmalayekkat, am yemdanen.  
					</seg>
					<seg id="b.1CO.4.10" type="verse">
						Nukni d imehbal ɣef ddemma n Lmasiḥ, ma d kunwi d iɛeqliyen di tikli-nwen akk-d Lmasiḥ ! Nukni nefcel, kunwi tesɛam tazmert ; nukni nețwaḥqeṛ ma d kunwi tesɛam ccan !  
					</seg>
					<seg id="b.1CO.4.11" type="verse">
						Ar tura, aql-aɣ neqqim i laẓ d fad, neɛra, nețwet, nețmenṭar si tama ɣer tayeḍ ; 
					</seg>
					<seg id="b.1CO.4.12" type="verse">
						nețɛețțib iman nneɣ a nexdem iwakken a d-nawi aɣṛum-nneɣ s ifassen-nneɣ. M'ara ɣ-reggmen nukni nețbarak-iten, m'ara ɣ-țqehhiṛen nukni nețțawi-yasen, 
					</seg>
					<seg id="b.1CO.4.13" type="verse">
						m'ara d-inin ayen n diri fell-aneɣ nenehhu-ten. Ar tura ḥesben-aɣ am iḍumman n ddunit, am ineggura n yemdanen.  
					</seg>
					<seg id="b.1CO.4.14" type="verse">
						Ur wen-d-uriɣ ara ayagi iwakken a kkun-sneḥcameɣ, meɛna iwakken a kkun-sfehmeɣ am arraw iw i ḥemmleɣ. 
					</seg>
					<seg id="b.1CO.4.15" type="verse">
						Ɣas ma llan ɛecṛa alaf yemdanen i kkun isselmaden deg webrid n Lmasiḥ, yiwen n baba-twen kan i tesɛam di Lmasiḥ, imi d nekk i kkun-id-yewwin ɣer webrid n Lmasiḥ s Lexbaṛ n lxiṛ.  
					</seg>
					<seg id="b.1CO.4.16" type="verse">
						A kkun-weṣṣiɣ ihi aț-țeddum am akken ddiɣ nekkini. 
					</seg>
					<seg id="b.1CO.4.17" type="verse">
						Ɣef wayagi i wen-ceggɛeɣ Timuti, mmi eɛzizen di Lmasiḥ, iḍuɛen Sidi Ṛebbi iwakken a wen-d-yesmekti amek i leḥḥuɣ deg webrid n Lmasiḥ, akken i t-sselmadeɣ di mkul tajmaɛt n watmaten.  
					</seg>
					<seg id="b.1CO.4.18" type="verse">
						Kra deg-wen ikcem-iten zzux, ɣilen ur n-țṛuḥuɣ ara a kkun-ẓreɣ ? 
					</seg>
					<seg id="b.1CO.4.19" type="verse">
						Meɛna ma yebɣa Sidi Ṛebbi, qṛib a n-aseɣ ɣuṛ-wen. Ad ẓreɣ widak-agi yețzuxxun, mačči d imeslayen-nsen kan iwumi ara ḥesseɣ meɛna ad waliɣ ayen iwumi izemren.  
					</seg>
					<seg id="b.1CO.4.20" type="verse">
						Axaṭer tazmert n tgeldit n Sidi Ṛebbi mačči d imeslayen kan ara ț-id-isbeggnen, meɛna d lecɣal. 
					</seg>
					<seg id="b.1CO.4.21" type="verse">
						D acu i tebɣam ? A n-aseɣ ɣuṛ wen s uɛekkaz, neɣ s wul yeččuṛen d leḥmala akk-d leḥnana ?  
					</seg>
				</div>
				<div id="b.1CO.5" type="chapter">
					<seg id="b.1CO.5.1" type="verse">
						Di mkul amkan nesla yedṛa leḥṛam d ameqqran gar-awen, d ayen ur nețțaf ara ulamma ger leǧnas nniḍen, tessawḍem armi yiwen deg-wen yețɛic di leḥṛam akk ț-țmeṭṭut n baba-s !  
					</seg>
					<seg id="b.1CO.5.2" type="verse">
						Yerna mazal-ikkun tețzuxxum ! Ilaq-awen aț-țilim di leḥzen, argaz i gxeddmen annect-agi ilaq a t tessufɣem si gar-awen ; 
					</seg>
					<seg id="b.1CO.5.3" type="verse">
						ma d nekk, ɣas beɛdeɣ fell-awen leɛqel-iw yella yid-wen ; atan sḍelmeɣ win ixedmen lɛaṛ-agi am akken lliɣ yid-wen.  
					</seg>
					<seg id="b.1CO.5.4" type="verse">
						S yisem n Sidna Ɛisa, s tezmert is, nnejmaɛet aql-i yid-wen : 
					</seg>
					<seg id="b.1CO.5.5" type="verse">
						ssufɣet akkin argaz am wagi, sellmet-eț i tezmert n Cciṭan ad issenger lǧețța-s iwakken ṛṛuḥ-is ad ițwasellek ass n tuɣalin n Ssid-nneɣ Ɛisa.  
					</seg>
					<seg id="b.1CO.5.6" type="verse">
						A wen-d-iniɣ : zzux-agi-nwen ur imɛin ara ! Eɛni ur tessinem ara lemtel i d-yeqqaṛen belli cwiṭ n yiɣes n temtunt yessalay arukti meṛṛa ?  
					</seg>
					<seg id="b.1CO.5.7" type="verse">
						Ssizdeget iman-nwen, kkset si gar-awen tamtunt ( iɣes ) taqdimt n ddnub iwakken aț-țilim d arukti ajdid yeṣfan. Ț-țideț d arukti ajdid yeṣfan i tellam, axaṭer Tafaska-nneɣ tebda, imi Lmasiḥ yellan d izimer nneɣ n leslak yefka iman-is d asfel.  
					</seg>
					<seg id="b.1CO.5.8" type="verse">
						Tura ihi a nkemmel lɛid weɣṛum mbla tamtunt ( iɣes ), mačči s temtunt-nni ixesṛen yellan d ddnub akk-d cceṛ, meɛna s weɣṛum ur nesɛi tamtunt ( iɣes ) yellan d ṣṣfa akk-d tideț.  
					</seg>
					<seg id="b.1CO.5.9" type="verse">
						Di tebṛaț-nni i wen-n-uriɣ, nniɣ awen-d ur țeddut ara d wid yețɛicin di leḥṛam.  
					</seg>
					<seg id="b.1CO.5.10" type="verse">
						Ur wen-d-nniɣ ara annect-agi ɣef wat ddunit yețɛicin di leḥṛam, yeččuṛen d ṭṭmeɛ, d lexdeɛ ț-țukeṛda, yețɛebbiden lmeṣnuɛat am Ṛebbi, neɣ m'ulac ilaq-awen aț-țeffɣem si ddunit-agi. 
					</seg>
					<seg id="b.1CO.5.11" type="verse">
						Meɛna nniɣ-awen-d : ur țemxalaḍet ara d win yețțarran iman-is d amasiḥi yili nețța yețɛici di leḥṛam, yeččuṛ d ṭṭmeɛ, d lexdeɛ, iheddeṛ ɣef wiyaḍ, iɛebbed lmeṣnuɛat, d asekṛan, d amakar. Ur țɣimit ara d wergaz am agi ulamma ɣer lqut.  
					</seg>
					<seg id="b.1CO.5.12" type="verse">
						Acu ara ɣ-yawin a nḥaseb wid n beṛṛa ? Eɛni mačči d wid yellan gar-awen i glaq aț-țḥasbem ? 
					</seg>
					<seg id="b.1CO.5.13" type="verse">
						Wid n beṛṛa d Ṛebbi ara ten-iḥasben. Meɛna akken yura di tira iqedsen : Stixṛet amcum si gar-awen.  
					</seg>
				</div>
				<div id="b.1CO.6" type="chapter">
					<seg id="b.1CO.6.1" type="verse">
						Ma yella yiwen deg-wen yebɣa ad iccetki ɣef gma-s, amek ara iṛuḥ a t-icaṛeɛ zdat wid ur numin ara s Lmasiḥ, mačči zdat wid yumnen am nețța ?  
					</seg>
					<seg id="b.1CO.6.2" type="verse">
						Eɛni ur teẓrim ara d wid yumnen s Lmasiḥ ara iḥasben at ddunit ? Ma yella ihi d kunwi ara iḥasben at ddunit, amek ur tețțizmirem ara aț-țefrum timsalin timecṭuḥin ?  
					</seg>
					<seg id="b.1CO.6.3" type="verse">
						Ur teẓrim ara belli a nḥaseb lmalayekkat ? Anda ara d-banent temsalin n ddunit-agi ! 
					</seg>
					<seg id="b.1CO.6.4" type="verse">
						Ma d kunwi m'ara yili lxilaf gar-awen, tețṛuḥum ɣer wid ur numin ara s Lmasiḥ iwakken ad frun tilufa-nwen !  
					</seg>
					<seg id="b.1CO.6.5" type="verse">
						Ur tețneḥcamem ara ! Eɛni ulac ula d yiwen n wergaz ifehmen gar awen, i gzemren ad ifru timsalin ger watmaten ? 
					</seg>
					<seg id="b.1CO.6.6" type="verse">
						Meɛna kunwi atan wa yețcetki ɣef wa, yerna ɣer wid ur numin ara s Lmasiḥ !  
					</seg>
					<seg id="b.1CO.6.7" type="verse">
						Ihi amennuɣ i d-yețțilin gar awen, ițbeggin-ed lɛib-nwen. Acuɣeṛ ur tṣebbṛem ara axiṛ ad iɛeddi fell-awen lbaṭel, acuɣeṛ ur tețțaǧǧam ara iman-nwen aț-țețțuɛerrim ?  
					</seg>
					<seg id="b.1CO.6.8" type="verse">
						Meɛna d kunwi i d imesbaṭliyen, tețɛerrim wiyaḍ ɣas akken d atmaten-nwen ! 
					</seg>
					<seg id="b.1CO.6.9" type="verse">
						Eɛni ur teẓrim ara belli wid ixeddmen lbaṭel ur keččmen ara ɣer tgelda n Sidi Ṛebbi ? Ur țɣuṛṛut ara iman-nwen axaṭer kra n win yețɛicin di leḥṛam neɣ wid iɛebbden lmeṣnuɛat, wid ixeddmen zzna, at leɛṛuṛ,  
					</seg>
					<seg id="b.1CO.6.10" type="verse">
						wid yețțakren, wid itețțen ayla n medden, wid ireggmen, ixeddaɛen akk-d isekṛanen, ur keččmen ara tagelda n Sidi Ṛebbi. 
					</seg>
					<seg id="b.1CO.6.11" type="verse">
						Akka i llan yakan kra deg-wen uqbel ad amnen. Meɛna ddnub-nwen yurad, tețwaxtaṛem iwakken aț-țilim d ayla n Sidi Ṛebbi, tuɣalem d iḥeqqiyen zdat Ṛebbi s yisem n Ssid-nneɣ Ɛisa Lmasiḥ akk-d Ṛṛuḥ iqedsen n Sidi Ṛebbi, Illu-nneɣ.  
					</seg>
					<seg id="b.1CO.6.12" type="verse">
						Kra deg-wen qqaṛen : « Ɣuṛ-i kullec d leḥlal », meɛna mačči d kullec i kkun-inefɛen ; zemreɣ a d-iniɣ : kullec d leḥlal ɣuṛ-i, meɛna ur țțaǧaɣ ara lḥaǧa a yi-temlek.  
					</seg>
					<seg id="b.1CO.6.13" type="verse">
						Lqut yella-d i wɛebbuḍ, aɛebbuḍ yella-d i lqut ; a d-yas wass i deg ara ten-yessenger Sidi Ṛebbi i sin. Meɛna lǧețța ur d-tețwaxleq ara i yir tikli, tețwaxleq-ed iwakken aț-țqeddec ɣef Sidi Ṛebbi i ț-isedduyen.  
					</seg>
					<seg id="b.1CO.6.14" type="verse">
						Sidi Ṛebbi i d-yessekren Sidna Ɛisa si ger lmegtin, a ɣ-d-isseḥyu ula d nukni s tezmert-is.  
					</seg>
					<seg id="b.1CO.6.15" type="verse">
						Ur teẓrim ara belli lǧețțat-nwen d lemfaṣel n Lmasiḥ ? Eɛni zemreɣ a d-ddmeɣ lemfaṣel n Lmasiḥ iwakken a ten-erreɣ d lemfaṣel n tmeṭṭut ixeddmen asekkak yeɛni zzna ? Ur zmireɣ ara !  
					</seg>
					<seg id="b.1CO.6.16" type="verse">
						Ur teẓrim ara belli win ara yeznun nețța akk-d yir tameṭṭut ad yuɣal yid-es d yiwen ? Akken yura di tira iqedsen : Di sin ad uɣalen d yiwet n lǧețța.  
					</seg>
					<seg id="b.1CO.6.17" type="verse">
						Akka daɣen win ara iḥemmlen Lmasiḥ ad yili yid-es s yiwen n Ṛṛuḥ. 
					</seg>
					<seg id="b.1CO.6.18" type="verse">
						Xḍut i yir tikli ! Kra n ddnub i gezmer a t-ixdem wemdan ițɣimi beṛṛa n lǧețța-s, ma d win ara ixedmen zzna yessewsex lǧețța-s.  
					</seg>
					<seg id="b.1CO.6.19" type="verse">
						Ur teẓrim ara daɣen belli Ṛṛuḥ iqedsen yezdeɣ di lǧețțat-nwen ? Ṛṛuḥ-nni i wen-d-ițțunefken s ɣuṛ Sidi Ṛebbi ? Ur teẓrim ara belli ur tețțalasem ara deg yiman-nwen ? 
					</seg>
					<seg id="b.1CO.6.20" type="verse">
						Axaṭer yella win i kkun-id-ifdan s wazal d ameqqran, ɣlayen. Ɛuzzet ihi Sidi Ṛebbi di lǧețțat-nwen.  
					</seg>
				</div>
				<div id="b.1CO.7" type="chapter">
					<seg id="b.1CO.7.1" type="verse">
						A nɛeddit tura ɣer isteqsiyen i yi-d-tefkam di tebṛaț-nwen teqqaṛem : « D ayen yelhan i wergaz m'ur yezwiǧ ara ». 
					</seg>
					<seg id="b.1CO.7.2" type="verse">
						Ț-țideț, meɛna iwakken ur d-yețțili ara leḥṛam, axiṛ-as i wergaz ad yesɛu tameṭṭut-is, axiṛ-as i tmeṭṭut aț-țesɛu argaz-is. 
					</seg>
					<seg id="b.1CO.7.3" type="verse">
						Argaz ilaq ad ixdem lebɣi i tmeṭṭut-is, tameṭṭut daɣen ilaq aț-țexdem lebɣi i wergaz-is. 
					</seg>
					<seg id="b.1CO.7.4" type="verse">
						Tameṭṭut ur tezmir ara aț-țexdem ayen tebɣa s lǧețța-s, axaṭer lǧețța-s d ayla n wergaz-is ; argaz daɣen ur yezmir ara ad yexdem ayen i gebɣa s lǧețța-s, axaṭer lǧețța-s d ayla n tmeṭṭut-is.  
					</seg>
					<seg id="b.1CO.7.5" type="verse">
						Ur țemyagit ara gar-awen anagar ma yella temsefhamem iwakken aț-țeǧǧem kra n wussan i tẓallit ; imiren ddukklet daɣen ; ḥadret a wen-yaf Cciṭan abrid a kkun-iɣuṛṛ ma yella ur tezmirem ara aț-țeṭṭfem iman-nwen.  
					</seg>
					<seg id="b.1CO.7.6" type="verse">
						Ayagi mačči d lameṛ i wen-fkiɣ, meɛna d aweṣṣi kan i kkun-weṣṣaɣ.  
					</seg>
					<seg id="b.1CO.7.7" type="verse">
						Lemmer ufiɣ medden akk ad ilin am nekk, meɛna mkul yiwen d acu i s-d-ifka Sidi Ṛebbi, wa yefka-yas-d aya, wayeḍ yefka-yas-d ayen nniḍen.  
					</seg>
					<seg id="b.1CO.7.8" type="verse">
						I wid ur nezwiǧ ara akk-d tuǧǧal a sen-iniɣ : yelha-yasen ma qqimen am nekk. 
					</seg>
					<seg id="b.1CO.7.9" type="verse">
						Meɛna m'ur zmiren ara ad ṭṭfen iman-nsen, ad zewǧen axiṛ. Axiṛ-asen ad zewǧen wala aț-țecɛel tmes deg wulawen-nsen.  
					</seg>
					<seg id="b.1CO.7.10" type="verse">
						A d-fkeɣ lameṛ i imasiḥiyen izewǧen ; lameṛ-agi mačči s ɣuṛ-i i d-yekka meɛna s ɣuṛ Sidi Ṛebbi : tameṭṭut izewǧen ur ilaq ara aț-țeǧǧ argaz-is : 
					</seg>
					<seg id="b.1CO.7.11" type="verse">
						ma yella teǧǧa-t, ur s-ilaq ara aț-țɛawed zzwaǧ. Neɣ ma tebɣa, tezmer aț-țemṣalaḥ yid-es aț-țuɣal ɣuṛ-es. Argaz daɣen ur s-ilaq ara ad yebru i tmeṭṭut-is.  
					</seg>
					<seg id="b.1CO.7.12" type="verse">
						Ɣef wayen yeɛnan wiyaḍ atan wayen zemreɣ a d-iniɣ ( ayagi s ɣuṛ-i mačči s ɣuṛ Sidi Ṛebbi ) : ma yella yiwen seg watmaten yesɛa tameṭṭut ur numin ara s Lmasiḥ yili teqbel aț-țeqqim d wergaz-is, ur ilaq ara a s-yebru ; 
					</seg>
					<seg id="b.1CO.7.13" type="verse">
						akken daɣen, tameṭṭut tamasiḥit yesɛan argaz ur numin ara s Lmasiḥ yili yeqbel ad iɛic yid-es, ur ilaq ara aț-țerwel fell-as. 
					</seg>
					<seg id="b.1CO.7.14" type="verse">
						Axaṭer argaz ur numin ara s Lmasiḥ yella seddaw leɛnaya n Sidi Ṛebbi s tmeṭṭut-is yumnen ; daɣen tameṭṭut ur numin ara s Lmasiḥ, tella seddaw leɛnaya n Sidi Ṛebbi s wergaz-is yumnen ; neɣ m'ulac dderya-nsen ad țwaḥesben d dderya n leḥṛam nutni yellan d dderya n leḥlal.  
					</seg>
					<seg id="b.1CO.7.15" type="verse">
						Ma yella win ur numin ara s Lmasiḥ yebɣa ad imfaṛaq akk-d tmeṭṭut-is i gumnen, neɣ tameṭṭut ur numin ara s Lmasiḥ tebɣa aț-țemfaṛaq akk-d wergaz-is i gumnen, zemren ad mfaṛaqen ; argaz-nni neɣ tameṭṭut-nni yellan d imasiḥiyen ur d-yeqqim wayen i ten-icerken, axaṭer Sidi Ṛebbi yessawel aɣ-d iwakken a nɛic di lehna.  
					</seg>
					<seg id="b.1CO.7.16" type="verse">
						Yerna amek i teẓriḍ kemm a tameṭṭut tamasiḥit belli tzemṛeḍ aț-țselkeḍ argaz-im ? Neɣ amek i teẓriḍ kečč ay argaz amasiḥi belli tzemreḍ aț-țselkeḍ tameṭṭut-ik ?  
					</seg>
					<seg id="b.1CO.7.17" type="verse">
						Ilaq yal yiwen ad yelḥu s wayen i s-d-yefka Sidi Ṛebbi, yerna ad yeqqim di lḥala i deg yella asmi i s-d-yessawel. Akka i țweṣṣiɣ tijmuyaɛ n watmaten meṛṛa.  
					</seg>
					<seg id="b.1CO.7.18" type="verse">
						Ma yella walebɛaḍ yuɣ-it lḥal yexten mi s-d-yessawel Sidi Ṛebbi, ilaq ad yeqqim akken yella ; ma yella walebɛaḍ ur yextin ara asmi i s-d-yessawel Sidi Ṛebbi, ur ilaq ara ad yexten.  
					</seg>
					<seg id="b.1CO.7.19" type="verse">
						Yexten walebɛaḍ neɣ ur yextin ara ulac deg-s ; ayen yesɛan azal d ṭṭaɛa n lumuṛat n Sidi Ṛebbi. 
					</seg>
					<seg id="b.1CO.7.20" type="verse">
						Ilaq yal yiwen ad iqqim akken i t-id-yufa lḥal asmi i s-d-yessawel Sidi Ṛebbi. 
					</seg>
					<seg id="b.1CO.7.21" type="verse">
						D akli i telliḍ asmi i k-d yessawel Sidi Ṛebbi ? Ur țxemmim ara, meɛna ma tusa-yak-ed teswiɛt i deg tzemreḍ aț-țesɛuḍ tilelli, faṛes-iț.  
					</seg>
					<seg id="b.1CO.7.22" type="verse">
						Axaṭer akli iwumi d-yessawel Sidi Ṛebbi yuɣal d win yesɛan tilelli ɣer Sidi Ṛebbi ; daɣen amdan aḥuṛṛi iwumi d-yessawel Sidi Ṛebbi yuɣal d akli n Lmasiḥ.  
					</seg>
					<seg id="b.1CO.7.23" type="verse">
						Yella win ixelṣen fell-awen iwakken aț-țilim d iḥuṛṛiyen, ihi ur țțuɣalet ara d aklan n yemdanen. 
					</seg>
					<seg id="b.1CO.7.24" type="verse">
						Ihi ay atmaten, ilaq yal yiwen ad yeqqim zdat Ṛebbi di lḥala i deg yella asmi s-d-yessawel.  
					</seg>
					<seg id="b.1CO.7.25" type="verse">
						Ɣef wayen yeɛnan wid ur nezwiǧ ara, Sidi Ṛebbi ur d-yenni kra fell-asen, meɛna a wen-d-fkeɣ ṛṛay-iw, nekk yerra Sidi Ṛebbi s ṛṛeḥma-ines tameqqrant d argaz yuklalen lețkal.  
					</seg>
					<seg id="b.1CO.7.26" type="verse">
						Ɣuṛ-i d ayen yelhan i wergaz ma yeqqim akken yella ɣef ddemma n lweqt-agi iweɛṛen.  
					</seg>
					<seg id="b.1CO.7.27" type="verse">
						Ma txeḍbeḍ tameṭṭut, ur țnadi ara a ț-teǧǧeḍ ; m'ur tezwiǧeḍ ara, ur țnadi ara aț-țzewǧeḍ.  
					</seg>
					<seg id="b.1CO.7.28" type="verse">
						Tura ma yella ilemẓi neɣ tilemẓit zewǧen, ur wwin ara ddnub ; meɛna wid ara izewǧen ad ṛwun lḥif di tudert-nsen ; nekk mačči d ayen i wen-mennaɣ.  
					</seg>
					<seg id="b.1CO.7.29" type="verse">
						Atan wayen ara d-iniɣ ay atmaten : lweqt ițțazal, drus i d iqqimen, wid izewǧen ilaq ad ilin am akken ur zwiǧen ara, 
					</seg>
					<seg id="b.1CO.7.30" type="verse">
						wid yețrun ad ilin am akken ur țrun ara, wid ifeṛḥen am akken ur fṛiḥen ara, wid yețțaɣen am akken ur sɛin ara.  
					</seg>
					<seg id="b.1CO.7.31" type="verse">
						Wid yesɛan nnfeɛ di ddunit-agi am akken ur t-sɛin ara axaṭer ddunit-agi ur tețdum ara. 
					</seg>
					<seg id="b.1CO.7.32" type="verse">
						Ur bɣiɣ ara aț-țesɛum iɣeblan. Win ur nezwiǧ ara ițxemmim i lecɣal n Sidi Ṛebbi, yețnadi kan ad yeɛǧeb Sidi Ṛebbi ; 
					</seg>
					<seg id="b.1CO.7.33" type="verse">
						meɛna win izewǧen yețxemmim ɣef lecɣal n ddunit, yețnadi ad yeɛǧeb i tmeṭṭut-is ; ul-is yebḍa ɣef sin.  
					</seg>
					<seg id="b.1CO.7.34" type="verse">
						Akken daɣen tameṭṭut ur nezwiǧ ara akk-d țlemẓit ; țxemmiment kan ɣef lecɣal n Sidi Ṛebbi iwakken ad ilint ț-țiqeddacin-ines s lǧețțat-nsent d ṛṛuḥ-nsent ; meɛna tin izewǧen tețxemmim kan ɣef lecɣal n ddunit d wamek ara teɛǧeb i wergaz-is.  
					</seg>
					<seg id="b.1CO.7.35" type="verse">
						Ur wen-d-nniɣ ara ayagi iwakken a kkun-kellxeɣ meɛna nniɣ awen-t-id i nnfeɛ-nwen axaṭer bɣiɣ aț-țeddum s tikli yelhan, yeṣfan iwakken aț-țeṭṭfem deg webrid n Lmasiḥ mačči deg wayen nniḍen.  
					</seg>
					<seg id="b.1CO.7.36" type="verse">
						Ma yella yiwen deg-wen ixḍeb tilemẓit, iḥar ur yezmir ara ad yeṛǧu ibɣa ad yezweǧ, mačči d ddnub ma yella yezweǧ.  
					</seg>
					<seg id="b.1CO.7.37" type="verse">
						Ma d win iqesden s lebɣi-ines ur izeggej ara, ma yella yeẓra iman-is yezmer ad iṣbeṛ, d ayen yelhan i gexdem m'ur yezwiǧ ara. 
					</seg>
					<seg id="b.1CO.7.38" type="verse">
						Ihi win izewǧen d ayen yelhan i gexdem, win ur nezwiǧ ara d ayen yelhan nezzeh.  
					</seg>
					<seg id="b.1CO.7.39" type="verse">
						Tameṭṭut izewǧen ur tezmir ara aț-țeǧǧ argaz-is skud mazal-it yedder, ma yella yemmut, tezmer aț-țɛiwed zzwaǧ d win tebɣa, acu kan ilaq ad yili d win yumnen s Lmasiḥ am nețțat.  
					</seg>
					<seg id="b.1CO.7.40" type="verse">
						Meɛna ɣef wakken walaɣ ma teqqim akken tella axiṛ-as, akken ara tesɛu lehna. Wagi d ṛṛay-iw nekk, ẓriɣ ula d nekk sɛiɣ Ṛṛuḥ n Sidi Ṛebbi.  
					</seg>
				</div>
				<div id="b.1CO.8" type="chapter">
					<seg id="b.1CO.8.1" type="verse">
						Ɣef wayen yeɛnan aksum n iseflawen i zellun i ssadaț, ț-țideț nesɛa akk tamusni, d acu kan tamusni tețțawi-d zzux i wemdan ma d leḥmala tesnernay deg-nneɣ laman ɣer Sidi Ṛebbi.  
					</seg>
					<seg id="b.1CO.8.2" type="verse">
						Win i gɣilen yessen kra, urɛad yessin akken i glaq ad yissin. 
					</seg>
					<seg id="b.1CO.8.3" type="verse">
						Meɛna win iḥemmlen Sidi Ṛebbi, Sidi Ṛebbi yessen-it.  
					</seg>
					<seg id="b.1CO.8.4" type="verse">
						Ɣef wayen yeɛnan učči n weksum n iseflawen immezlen i lmeṣnuɛat, neẓra belli lmeṣnuɛat-agi ț-țikellax di ddunit axaṭer anagar yiwen n Ṛebbi i gellan.  
					</seg>
					<seg id="b.1CO.8.5" type="verse">
						Ɣas qqaṛen aṭas n iṛebbiten i gellan ama deg igenni ama di lqaɛa, ( axaṭer ț-țideț ! Ɣuṛ-sen aṭas n iṛebbiten akk-d ssadaț i gellan)  
					</seg>
					<seg id="b.1CO.8.6" type="verse">
						meɛna ɣuṛ-nneɣ nukni yiwen kan n Ṛebbi i gellan, d baba-tneɣ Ṛebbi i d-ixelqen kullec, ula d nukni d ayla-s. Anagar yiwen n Ssid i gellan : d Ɛisa Lmasiḥ, yis i d-yella kullec, yis daɣen i nedder ula d nukni.  
					</seg>
					<seg id="b.1CO.8.7" type="verse">
						Aṭas ur nessin ara tideț-agi. Kra deg-sen i guɣen tannumi tețțen asfel n ssadaț, tura m'ara tețțen aksum-nni mazal ḥesben-t belli ț-țideț d asfel i ssadaț, neyya-nsen tenquqel, ḥussen am akken denben.  
					</seg>
					<seg id="b.1CO.8.8" type="verse">
						Mačči d ayen yețmaččan ara ɣ-iqeṛṛben ɣer Ṛebbi. Ma nečča ur nerbiḥ acemma, m'ur nečči ara, ur aɣ-iṛuḥ wacemma.  
					</seg>
					<seg id="b.1CO.8.9" type="verse">
						Ihi, ɛasset iman-nwen, ɣuṛ-wat tilelli-agi i tesɛam aț-țili d ugur n uɣelluy i wid ur neǧhid ara di liman.  
					</seg>
					<seg id="b.1CO.8.10" type="verse">
						Axaṭer ma iwala-k-id walebɛaḍ ur neǧhid ara di liman, teqqimeḍ aț-țeččeḍ di lemqam kečč yessnen, amek tebɣiḍ ur yețṛuḥu ara ula d nețța ad yečč seg iseflawen-agi yemmezlen i ssadaț ?  
					</seg>
					<seg id="b.1CO.8.11" type="verse">
						S wakka ihi, gma-k-agi ur neǧhid ara di liman, i ɣef yemmut Lmasiḥ , ɣef ddemma n tmusni-nni inek i geɣli. 
					</seg>
					<seg id="b.1CO.8.12" type="verse">
						Imi tețțawim ddnub ɣef watmaten-nwen, tessexṛabem neyya-nsen, tdenbem ɣer Lmasiḥ. 
					</seg>
					<seg id="b.1CO.8.13" type="verse">
						Ihi ma yella ayen ara ččeɣ izmer ad isseɣli gma di ddnub, ur țțuɣaleɣ ara maḍi ad ččeɣ lmakla-nni iwakken ur iɣelli ara.  
					</seg>
				</div>
				<div id="b.1CO.9" type="chapter">
					<seg id="b.1CO.9.1" type="verse">
						Eɛni ur zmireɣ ara ad xedmeɣ akken bɣiɣ ? Mačči d amceggeɛ n Lmasiḥ i lliɣ ? Ur ẓriɣ ara Sidna Ɛisa s wallen-iw ? Mačči d nekk i kkun-id-yewwin ɣer webrid n Lmasiḥ ?  
					</seg>
					<seg id="b.1CO.9.2" type="verse">
						Ɣas wiyaḍ ur iyi-ḥsiben ara d amceggeɛ n Lmasiḥ, kunwi ur tezmirem ara a yi-tnekkṛem axaṭer ț-țikli-nwen akk-d Lmasiḥ i d țbut belli d Lmasiḥ i yi-d-iceggɛen. 
					</seg>
					<seg id="b.1CO.9.3" type="verse">
						Atan wamek țțaraɣ i wid i yi-sseḍlamen :  
					</seg>
					<seg id="b.1CO.9.4" type="verse">
						Eɛni ur aɣ-d-iṣaḥ ara a nečč, a nsew nukni s imceggɛen n Lmasiḥ ? 
					</seg>
					<seg id="b.1CO.9.5" type="verse">
						Ur sɛiɣ ara lḥeqq ad aɣeɣ tameṭṭut yumnen aț-țețțeddu yid-i am akken xeddmen imceggɛen nniḍen n Lmasiḥ d watmaten n Ssid-nneɣ akk-d Buṭrus ? 
					</seg>
					<seg id="b.1CO.9.6" type="verse">
						Neɣ d nekk kan akk-d Barnabas i glaqen a nexdem iwakken a d-nawi aɣṛum nneɣ ?  
					</seg>
					<seg id="b.1CO.9.7" type="verse">
						Yella wass i deg teslam belli aɛeskṛi ilaq ad ixelleṣ m'ara d-isɛeddi lɛeskeṛ ? Anwa ara yeẓẓun tara ur itețț ara si tẓuṛin-is ? Ulac ameksa ara yeksen taqeḍɛit n lmal ur itess ara seg uyefki-ines ! 
					</seg>
					<seg id="b.1CO.9.8" type="verse">
						Tɣilem ayen akka i d-nniɣ d lɛaddat kan n yemdanen ? Ula d ccariɛa n Musa tenna-t-id ! 
					</seg>
					<seg id="b.1CO.9.9" type="verse">
						Axaṭer yura deg-s : Ur țțarat ara takmamt i wezger isserwaten nneɛma. Eɛni ɣef yezgaren i gḥebbeṛ Sidi Ṛebbi ? 
					</seg>
					<seg id="b.1CO.9.10" type="verse">
						Mačči ɣef ddemma-nneɣ i d-yenna akka ? Ț-țideț, d nukni iwumi i d-yenna imeslayen-agi ! Ilaq win ikerrzen akk-d win yesserwaten ad ssirmen ad sɛun amur di lɣella nsen. 
					</seg>
					<seg id="b.1CO.9.11" type="verse">
						Ma yella nezreɛ gar-awen lbaṛakat n Sidi Ṛebbi, d acu yellan ma nemger-ed s ɣuṛ-wen tamɛict nneɣ ?  
					</seg>
					<seg id="b.1CO.9.12" type="verse">
						Ma twalam d lḥeqq ad meggren wiyaḍ s ɣuṛ-wen, eɛni mačči d nukni i gezwaren ? Meɛna nukni ur d-newwi acemma s ɣuṛ-wen, neṣbeṛ i kullec iwakken ur d-yețțili ara wugur i lexbaṛ n lxiṛ n Lmasiḥ. 
					</seg>
					<seg id="b.1CO.9.13" type="verse">
						Ur teẓrim ara belli wid ixeddmen di lǧameɛ țțawin-d lqut-nsen si lǧameɛ ? Ur teẓrim ara daɣen lmuqeddem izellun i Ṛebbi iseflawen i d-țțawin medden, yețțawi amur-is seg-sen ?  
					</seg>
					<seg id="b.1CO.9.14" type="verse">
						Akka daɣen i d-yenna Sidi Ṛebbi ɣef wid yețbecciṛen lexbaṛ n lxiṛ : di lexbaṛ n lxiṛ ara afen tamɛict-nsen.  
					</seg>
					<seg id="b.1CO.9.15" type="verse">
						Nekk ur d-wwiɣ acemma s ɣuṛ wen, yerna ur d-uriɣ ara tabṛaț-agi iwakken a d-ssutreɣ lḥeqq-iw. Axiṛ-iyi lmut wala a yi-tețwakkes sebba-agi s wayes zemreɣ ad zuxxeɣ ! 
					</seg>
					<seg id="b.1CO.9.16" type="verse">
						Ur țzuxxuɣ ara s yiman-iw imi țbecciṛeɣ lexbaṛ n lxiṛ, axaṭer țwaḥeṛseɣ ad beccṛeɣ. A nnger-iw ma yella ur beccṛeɣ ara lexbaṛ-agi n lxiṛ.  
					</seg>
					<seg id="b.1CO.9.17" type="verse">
						Lemmer xedmeɣ ayagi s lebɣi w sɛiɣ lḥeqq ad ssutreɣ lexlaṣ, meɛna d Ṛebbi i gḥettmen fell-i ccɣel-agi.  
					</seg>
					<seg id="b.1CO.9.18" type="verse">
						Ihi, d acu i d lexlaṣ-iw ? D lfeṛḥ i seɛɛuɣ m'ara țbecciṛeɣ lexbaṛ n lxiṛ mbla lexlaṣ, mbla ma ssutreɣ lḥeqq-iw.  
					</seg>
					<seg id="b.1CO.9.19" type="verse">
						Ɣas akken ur iyi-ițțalas yiwen kra ; rriɣ iman-iw d aqeddac n mkul yiwen iwakken a d-rebḥeɣ aṭas n yemdanen ɣer webrid n Lmasiḥ.  
					</seg>
					<seg id="b.1CO.9.20" type="verse">
						Ɣer wat Isṛail rriɣ iman-iw am nutni iwakken a ten-id-rebḥeɣ ; ɣer wid yettabaɛen ccariɛa n Musa tebɛeɣ-ț am nutni iwakken a ten id rebḥeɣ, ɣas akken nekk ur lliɣ ara seddaw leḥkum n ccariɛa.  
					</seg>
					<seg id="b.1CO.9.21" type="verse">
						Akka daɣen, m'ara iliɣ d wid ur nesɛi ara ccariɛa, țțaraɣ iman-iw am akken ur sɛiɣ ara ccariɛa iwakken a ten-id-rebḥeɣ, ɣas akken nekk sɛiɣ ccariɛa n Ṛebbi imi d Lmasiḥ i d ccariɛa-inu.  
					</seg>
					<seg id="b.1CO.9.22" type="verse">
						Akk-d wid ur neǧhid ara deg webrid n Ṛebbi, uɣaleɣ am nutni, iwakken a ten-id-rebḥeɣ. Ddiɣ di lebɣi i mkul yiwen iwakken a d-sellkeɣ ulamma kra deg-sen.  
					</seg>
					<seg id="b.1CO.9.23" type="verse">
						Ayagi akk xedmeɣ-t ɣef ddemma n lexbaṛ n lxiṛ iwakken ad sɛuɣ yid-sen amur. 
					</seg>
					<seg id="b.1CO.9.24" type="verse">
						Di temzizla, teẓram belli deg wid akk yețțazalen deg wannar, yiwen kan ara irebḥen. Azzlet ihi iwakken aț-țrebḥem.  
					</seg>
					<seg id="b.1CO.9.25" type="verse">
						Wid akk yețțazzalen, m'ara heggin iman-nsen i tazzla, țɛețțiben iman-nsen ; nutni țenɛețțaben iwakken a d-rebḥen cciɛa ur nețdum ara ; lameɛna nukni, nețɛețțib iman-nneɣ iwakken a nerbeḥ cciɛa ara idumen.  
					</seg>
					<seg id="b.1CO.9.26" type="verse">
						Nekk ur țțazzaleɣ ara am win ur nesɛi ara lmeqsud, ur kkateɣ ara deg ubeḥri m'ara țnaɣeɣ ; 
					</seg>
					<seg id="b.1CO.9.27" type="verse">
						meɛna țɛețțibeɣ lǧețța-inu, țɛassaɣ ɣef yiman-iw, axaṭer uggadeɣ nekk i gbeccṛen i wiyaḍ ad ɣliɣ, ad uɣaleɣ ɣer deffir.  
					</seg>
				</div>
				<div id="b.1CO.10" type="chapter">
					<seg id="b.1CO.10.2" type="verse">
						Țwaɣeḍsen meṛṛa di tagut-nni akk-d lebḥeṛ mi ddan d Sidna Musa, 
					</seg>
					<seg id="b.1CO.10.3" type="verse">
						ččan meṛṛa seg yiwen lqut n Sidi Ṛebbi, 
					</seg>
					<seg id="b.1CO.10.4" type="verse">
						swan meṛṛa si lɛinseṛ n Sidi Ṛebbi i d-iteffɣen seg wezṛu iteddun yid-sen ; azṛu-agi, d Lmasiḥ.  
					</seg>
					<seg id="b.1CO.10.5" type="verse">
						Ɣas akken, aṭas seg-sen ur neɛǧib ara i Sidi Ṛebbi ; daymi i ten-tesseɣli lmut yiwen yiwen mi teddun deg unezṛuf. 
					</seg>
					<seg id="b.1CO.10.6" type="verse">
						Ayen akken yedṛan yid-sen yeqqim-ed d lemtel i nukni, iwakken ur neṭṭamaɛ ara ayen n diri am akken i t-ṭṭamaɛen nutni. 
					</seg>
					<seg id="b.1CO.10.7" type="verse">
						Ur țțilit ara am wid iɛebbden ssadaț akken xeddmen kra seg-sen, axaṭer am akken yura di tira iqedsen : Yeqqim wegdud ad yečč ad isew, mi gfukk yekker ad yezhu, ad yecḍeḥ.  
					</seg>
					<seg id="b.1CO.10.8" type="verse">
						Ur ilaq ara daɣen a nxeddem leɛṛuṛ akken xeddmen kra seg-sen ; daymi deg yiwen n wass, lmut tečča tlata uɛecrin alef deg-sen.  
					</seg>
					<seg id="b.1CO.10.9" type="verse">
						Ur ilaq ara a njeṛṛeb Sidi Ṛebbi akken i xedmen kra seg-sen, dɣa qqsen-ten izerman mmuten. 
					</seg>
					<seg id="b.1CO.10.10" type="verse">
						Ur ilaq ara daɣen aț-țesmermugem ɣef wiyaḍ akken i smermugen kra deg-sen armi i ten-issenger lmelk n lmut.  
					</seg>
					<seg id="b.1CO.10.11" type="verse">
						Timsalin-agi akk i sen-yedṛan, qqiment-ed d lemtel, uran-tent di tektabin, iwakken a nelmed nukni ițɛicin di taggara n lweqt. 
					</seg>
					<seg id="b.1CO.10.12" type="verse">
						Ihi win iḥesben iman-is ibedd, ad iɛass iman-is ur iɣelli ara !  
					</seg>
					<seg id="b.1CO.10.13" type="verse">
						Ayen akk s wayes i tețwajeṛbem, d ayen iwumi yezmer wemdan. Sidi Ṛebbi d bab n lḥeqq, ur yețɛemmid ara aț-țenɛețțabem sennig n tezmert nwen ; lameɛna m'ara tețwajeṛbem, a wen-d-yefk tazmert s wayes ara tṣebṛem d wamek ara teffɣem si tegniț n leɛtab.  
					</seg>
					<seg id="b.1CO.10.14" type="verse">
						A wid eɛzizen fell-i, xḍut i weɛbad n ssadaț. 
					</seg>
					<seg id="b.1CO.10.15" type="verse">
						Țmeslayeɣ awen-d am akken țmeslayen i wid ifehmen ; meyyzet kunwi s yiman nwen ɣef wayen i d-qqaṛeɣ. 
					</seg>
					<seg id="b.1CO.10.16" type="verse">
						Taqbuct n lbaṛaka i ɣef nețḥemmid Sidi Ṛebbi, eɛni ur aɣ-tecrik ara d idammen n Lmasiḥ ? Neɣ aɣṛum i nbeṭṭu, ur aɣ-yecrik ara d lǧețța n Lmasiḥ ?  
					</seg>
					<seg id="b.1CO.10.17" type="verse">
						Imi yiwen n weɣṛum kan i gellan, ula d nukni nuɣal d yiwet n lǧețța ɣas akken deg waṭas yid-nneɣ i nella, axaṭer ntețț meṛṛa seg yiwen n weɣṛum.  
					</seg>
					<seg id="b.1CO.10.18" type="verse">
						Walit at Isṛail : wid itețțen seg weksum n iseflawen s weɛbad-nsen, eɛni ur criken ara d wemkan-nni anda i zellun iseflawen ?  
					</seg>
					<seg id="b.1CO.10.19" type="verse">
						Eɛni bɣiɣ a d-iniɣ belli asfel nni i zellun i ssadaț neɣ ssadaț-nni i țɛebbiden, sɛan lqima ? Xaṭi ! 
					</seg>
					<seg id="b.1CO.10.20" type="verse">
						Meɛna ayen akka i zellun, zellun-t i leǧnun mačči i Ṛebbi ; nekk ur bɣiɣ ara aț-țcerkem akk-d leǧnun.  
					</seg>
					<seg id="b.1CO.10.21" type="verse">
						Ur tezmirem ara aț-țeswem si teqbuct n Sidi Ṛebbi ma yella tețțessem si țeqbuct n leǧnun ; ur tezmirem ara daɣen aț-țeččem seg weɣṛum n Sidi Ṛebbi ma yella tețțețțem seg weɣṛum n leǧnun.  
					</seg>
					<seg id="b.1CO.10.22" type="verse">
						Eɛni nebɣa a nejreḥ ul n Sidi Ṛebbi a d-neskker tismin-is ? Tɣilem tazmert-nneɣ teɣleb tazmert-is ?  
					</seg>
					<seg id="b.1CO.10.23" type="verse">
						Llan wid i d-iqqaṛen : kullec d leḥlal fell-aɣ ; ț-țideț, lameɛna ur aɣ-yenfiɛ ara kullec. Kullec yețțusemmeḥ-aɣ a t-nexdem, meɛna mačči d kullec i ɣ-yesnernayen di liman.  
					</seg>
					<seg id="b.1CO.10.24" type="verse">
						Ur țnadit ara ɣef nnfeɛ-nwen kan kunwi, meɛna nadit ɣef nnfeɛ n wiyaḍ. 
					</seg>
					<seg id="b.1CO.10.25" type="verse">
						Tzemrem aț-țeččem kra n wayen i gețnuzun di ssuq mbla asteqsi, mbla ma tḥebbṛem, 
					</seg>
					<seg id="b.1CO.10.26" type="verse">
						axaṭer ddunit d wayen akk yellan deg-s d ayla n Sidi Ṛebbi.  
					</seg>
					<seg id="b.1CO.10.27" type="verse">
						Ma yeɛṛeḍ-ikkun walebɛad ur numin ara s Lmasiḥ, ma tṛuḥem, ččet s neyya mbla asteqsi seg wayen akk ara wen-d-issers.  
					</seg>
					<seg id="b.1CO.10.28" type="verse">
						Lameɛna ma yella win i wen-d yennan : ayagi yețțunefk d asfel i ssadaț, ur tețțet ara imi i kkun-id ixebbeṛ iwakken ad yethedden wul nwen.  
					</seg>
					<seg id="b.1CO.10.29" type="verse">
						Mačči ɣef neyya-nwen i d-nniɣ akka, lameɛna ɣef neyya n win i kkun-iɛerḍen. Ihi, acimi ara ǧǧeɣ wayeḍ ad idebbeṛ deg ixemmimen-iw ?  
					</seg>
					<seg id="b.1CO.10.30" type="verse">
						Ma yella ḥemdeɣ Sidi Ṛebbi ɣef wayen i tețțeɣ, acimi ara ǧǧeɣ iman-iw ad wwten deg-i ɣef lqut i ɣef ḥemdeɣ Sidi Ṛebbi ?  
					</seg>
					<seg id="b.1CO.10.31" type="verse">
						Ama teččam neɣ teswam, neɣ kra n wayen ara txedmem, xedmet-eț i tmanegt n Sidi Ṛebbi.  
					</seg>
					<seg id="b.1CO.10.32" type="verse">
						Ur țțilit ara d sebba n uɣelluy ama i wat Isṛail, ama i iyunaniyen, ama i tejmaɛt n Sidi Ṛebbi, 
					</seg>
					<seg id="b.1CO.10.33" type="verse">
						am akken xeddmeɣ nekk, țnadiɣ a wen-ɛeǧbeɣ meṛṛa di kullec, ur țqellibeɣ ara ɣef nnfeɛ-inu, meɛna țqellibeɣ ɣef nnfeɛ n umur ameqqran deg-wen iwakken ad țwaselken.  
					</seg>
				</div>
				<div id="b.1CO.11" type="chapter">
					<seg id="b.1CO.11.1" type="verse">
						Ɛandet-iyi am akken țɛanadeɣ Lmasiḥ. 
					</seg>
					<seg id="b.1CO.11.2" type="verse">
						A kkun-ibarek Ṛebbi imi i yi-d-tețmektayem di yal taswiɛt yerna teṭṭafaṛem lewṣayat-iw akken i wen-tent-slemdeɣ.  
					</seg>
					<seg id="b.1CO.11.3" type="verse">
						Meɛna, tura bɣiɣ aț-țissinem ayagi : Lmasiḥ d aqeṛṛuy ɣef yemdanen meṛṛa, argaz d aqeṛṛuy ɣef tmeṭṭut-is, ma d Ṛebbi d aqeṛṛuy ɣef Lmasiḥ.  
					</seg>
					<seg id="b.1CO.11.4" type="verse">
						Ihi argaz ara yesburren ɣef wuqeṛṛuy-is m'ara ideɛɛu ɣer Sidi Ṛebbi neɣ m'ara d-yețxebbiṛ ayen i s-d-yusan s ɣuṛ Sidi Ṛebbi, yekkes lḥeṛma ɣef Ssid-is.  
					</seg>
					<seg id="b.1CO.11.5" type="verse">
						Lameɛna tameṭṭut ara ideɛɛun ɣer Sidi Ṛebbi neɣ ara yețxebbiṛen s wayen i s-d-yețțasen s ɣuṛ Ṛebbi aqeṛṛuy-is ɛeryan, tekkes lḥeṛma ɣef wergaz-is, am akken d aqeṛṛuy-is i tseṭṭel.  
					</seg>
					<seg id="b.1CO.11.6" type="verse">
						Axaṭer ma yella tameṭṭut ur tesburr ara, aț-țegzem kan ihi acebbub-is am wergaz ; lameɛna ma yella d lɛib i tmeṭṭut aț-țegzem neɣ aț-țṣeṭṭel acebbub-is, ilaq ihi aț-țɣum aqeṛṛuy-is.  
					</seg>
					<seg id="b.1CO.11.7" type="verse">
						Argaz ur ilaq ara ad yesburr i wqeṛṛuy-is axaṭer d nețța i gmetlen Sidi Ṛebbi d lɛaḍima-ines ; ma ț-țameṭṭut d nețțat i d lḥeṛma n wergaz.  
					</seg>
					<seg id="b.1CO.11.8" type="verse">
						Axaṭer mačči d argaz i d- yețwaxelqen si tmeṭṭut meɛna ț- țameṭṭut i d-ițwaxelqen seg wergaz. 
					</seg>
					<seg id="b.1CO.11.9" type="verse">
						Daɣen argaz ur d-yețwaxleq ara i tmeṭṭut, lameɛna ț-țameṭṭut i d yețwaxelqen i wergaz. 
					</seg>
					<seg id="b.1CO.11.10" type="verse">
						Daymi ɣef ddemma n lmalayekkat, tameṭṭut ilaq aț-țesbur i uqeṛṛuy-is iwakken a d-tbeggen belli seddaw lḥekma n wergaz-is i tella. 
					</seg>
					<seg id="b.1CO.11.11" type="verse">
						Ɣer Sidi Ṛebbi, ur d-tețțili tmeṭṭut mbla argaz, ur d-yețțili wergaz mbla tameṭṭut. 
					</seg>
					<seg id="b.1CO.11.12" type="verse">
						Axaṭer akken i d-tețwaxleq tmeṭṭut seg wergaz, akken daɣen i d-yețlal wergaz si tmeṭṭut, ayagi akk s ɣuṛ Sidi Ṛebbi i d-yekka.  
					</seg>
					<seg id="b.1CO.11.13" type="verse">
						Meyzet kunwi s yiman-nwen : eɛni yelha-yas i tmeṭṭut aț-țdeɛɛu ɣer Sidi Ṛebbi mbla ma tesburr ɣef wuqeṛṛuy-is ? 
					</seg>
					<seg id="b.1CO.11.14" type="verse">
						Ula d lɛadda n yemdanen tesselmed awen belli d lɛib i wergaz ma iṛebba acebbub-is.  
					</seg>
					<seg id="b.1CO.11.15" type="verse">
						Lameɛna d ccan ameqqran i tmeṭṭut ma tṛebba acebbub-is axaṭer yețțunefk-as-d iwakken a s-yili d asburru. 
					</seg>
					<seg id="b.1CO.11.16" type="verse">
						Ma yella win yebɣan ad iɣanen ɣef wannect-agi, ilaq ad iẓer belli nukni ur nesɛi ara tannumi-agi, ur telli ara daɣen di tejmuyaɛ n Sidi Ṛebbi.  
					</seg>
					<seg id="b.1CO.11.17" type="verse">
						A nɛeddi tura ɣer wayen nniḍen. Ɣef wayen yeɛnan tijmuyaɛ-nwen ur kkun-țcekkiṛeɣ ara, axaṭer ayen i deg ilaq aț-țeddum ɣer zdat, kunwi tețțuɣalem ɣer deffir.  
					</seg>
					<seg id="b.1CO.11.18" type="verse">
						Sliɣ belli m'ara tețnejmaɛem yețțili lxilaf gar-awen yerna umneɣ belli tella kra n tideț deg wayagi.  
					</seg>
					<seg id="b.1CO.11.19" type="verse">
						Ilaq a d-yili lxilaf-agi gar-awen iwakken a d-banen wid yeṭṭfen di liman seg wul.  
					</seg>
					<seg id="b.1CO.11.20" type="verse">
						M'ara tedduklem ɣer imensi n usmekti, ur txeddmem ara akken yebɣa Sidi Ṛebbi !  
					</seg>
					<seg id="b.1CO.11.21" type="verse">
						Axaṭer wa yețḥiri ad yečč lqut-is, wa mazal-it yelluẓ wayeḍ yeṛwa, yeskkeṛ. 
					</seg>
					<seg id="b.1CO.11.22" type="verse">
						Amek ! Ur tesɛim ara ixxamen nwen iwakken aț-țeččem aț-țeswem ? Neɣ tebɣam aț-țesseɣlim lqima n tejmaɛt n Sidi Ṛebbi, aț-țesneḥcamem wid ur nesɛi acemma ? D acu ara wen-d-iniɣ, a kkun cekkṛeɣ ? Ur kkun-țcekkiṛeɣ ara ɣef wayagi ! 
					</seg>
					<seg id="b.1CO.11.23" type="verse">
						D ayen i yi-d-ițțunefken s ɣuṛ Sidi Ṛebbi i wen-slemdeɣ nekkini. Deg iḍ-nni i deg yețțuzenz Sidna Ɛisa, yeddem-ed aɣṛum, 
					</seg>
					<seg id="b.1CO.11.24" type="verse">
						yeḥmed Sidi Ṛebbi yebḍa-t yenna : « Wagi d lgețța-w yețțunefken fell awen, xeddmet ayagi iwakken a yi-d țmektayem. »  
					</seg>
					<seg id="b.1CO.11.25" type="verse">
						Daɣen, mi fukken učči, yeddem ed taqbuct yenna : « Taqbuct-agi d lemɛahda tajḍiṭ s idammen-iw ; xeddmet ayagi iwakken a yi-d-tețmektayem. »  
					</seg>
					<seg id="b.1CO.11.26" type="verse">
						Axaṭer kra n tikkelt i deg ara teččem seg weɣṛum-agi, i deg ara teswem si teqbuct agi, tețxebbiṛem s lmut n Lmasiḥ alamma d ass i deg ara d-yuɣal.  
					</seg>
					<seg id="b.1CO.11.27" type="verse">
						Daymi win ara yeččen seg weɣṛum-agi, ara yeswen si teqbuct-agi n usmekti n Lmasiḥ, m'ur sen-yefki ara lqima, yewwi ddnub ɣer yiri-s ɣef ddemma n lǧețța akk-d idammen n Lmasiḥ.  
					</seg>
					<seg id="b.1CO.11.28" type="verse">
						Ihi mkul yiwen ad ixemmem deg yiman-is uqbel ad yečč seg weɣṛum-nni neɣ ad isew si teqbuct-nni.  
					</seg>
					<seg id="b.1CO.11.29" type="verse">
						Axaṭer ma yella yiwen deg-wen yečča neɣ yeswa tiremt n usmekti n Lmasiḥ, mbla ma yefka lqima i lǧețța n Lmasiḥ, yewwi-d lɛiqab i yiman-is.  
					</seg>
					<seg id="b.1CO.11.30" type="verse">
						Ɣef wayagi i llan gar-awen aṭas n wid ihelken akk-d ineɛyuba, yerna aṭas deg-sen i gemmuten.  
					</seg>
					<seg id="b.1CO.11.31" type="verse">
						Lemmer nețḥadar ɣef yiman nneɣ, tili ur d-nețțawi ara lɛiqab n Sidi Ṛebbi fell-aneɣ.  
					</seg>
					<seg id="b.1CO.11.32" type="verse">
						S wakka m'ara ɣ-iɛaqeb Sidi Ṛebbi, yețṛebbi-yaɣ iwakken ur aɣ yețḥasab ara d wat n ddunit.  
					</seg>
					<seg id="b.1CO.11.33" type="verse">
						Ihi ay atmaten, asmi ara tennejmaɛem iwakken aț-țeččem, myeṛǧut wway gar-awen.  
					</seg>
					<seg id="b.1CO.11.34" type="verse">
						Ma llan wid yelluẓen, ad ččen uqbel deg wexxam-nsen iwakken ur d-tesseɣlayem ara lɛiqab n Sidi Ṛebbi fell-awen m'ara tennejmaɛem. Timsalin nniḍen a tent-fruɣ m'ara n-aseɣ.  
					</seg>
				</div>
				<div id="b.1CO.12" type="chapter">
					<seg id="b.1CO.12.1" type="verse">
						Ay atmaten, ur bɣiɣ ara aț-țeqqimem mbla tamusni ɣef wayen yeɛnan ayen i d-yețțak Ṛṛuḥ iqedsen.  
					</seg>
					<seg id="b.1CO.12.2" type="verse">
						Teẓram belli asm'akken ur tuminem ara s Lmasiḥ, țțawwin kkun wiyaḍ tɛebbdem lmeṣnuɛat ur neneṭṭeq ara. 
					</seg>
					<seg id="b.1CO.12.3" type="verse">
						Tura ilaq aț-țeẓrem belli yiwen ur izmir a d-yini : « ad yețwanɛel Ɛisa Lmasiḥ » ma yella s Ṛṛuḥ iqedsen i gețmeslay. Daɣen yiwen ur izmir ad iched belli Ɛisa Lmasiḥ d Ssid-is, ma yella mačči s Ṛṛuḥ iqedsen i t-id-yenna.  
					</seg>
					<seg id="b.1CO.12.4" type="verse">
						Llan aṭas n leṣnaf n tukciwin n Ṛebbi, lameɛna yiwen n Ṛṛuḥ kan i gellan ;  
					</seg>
					<seg id="b.1CO.12.5" type="verse">
						aṭas n leṣnaf n leqdic i gellan meɛna yiwen n Ssid-nneɣ kan i nesɛa ; 
					</seg>
					<seg id="b.1CO.12.6" type="verse">
						aṭas n leṣnaf n lecɣal i gellan, meɛna Ṛebbi d yiwen, d nețța i ten-isedduyen akk deg-nneɣ meṛṛa.  
					</seg>
					<seg id="b.1CO.12.7" type="verse">
						Yal yiwen tețțunefk-as-d tukci n Ṛṛuḥ iqedsen i nnfeɛ-nneɣ meṛṛa.  
					</seg>
					<seg id="b.1CO.12.8" type="verse">
						Ihi Ṛṛuḥ iqedsen yefka-d i yiwen ad immeslay s ṣṣwab d lefhama, yefka-d i wayeḍ ad immeslay s tmusni.  
					</seg>
					<seg id="b.1CO.12.9" type="verse">
						Ṛṛuḥ-agi yefka daɣen i wayeḍ liman iǧehden, i wayeḍ tazmert s wayes ara yesseḥlu imuḍan ;  
					</seg>
					<seg id="b.1CO.12.10" type="verse">
						yefka daɣen i wayeḍ tazmert ad ixdem lbeṛhanat, ma d wayeḍ ad ițxebbiṛ s wayen i s-d-yețțassen s ɣuṛ Sidi Ṛebbi ; wayeḍ daɣen yefka-yas-ed tazmert s wayes ara yeɛqel ayen i d-ițțasen s ɣuṛ Ṛṛuḥ n Sidi Ṛebbi d wayen i d-ițțasen s ɣuṛ leṛwaḥ n diri ; wayeḍ yețțunefk-as-d ad immeslay timeslayin ur nețwassen ara ; wayeḍ daɣen yețțunefk-as-d a d-yessefhem timeslayin-agi ur nețwassen ara.  
					</seg>
					<seg id="b.1CO.12.11" type="verse">
						Ayagi akk itekk-ed seg yiwen n Ṛṛuḥ. Ṛṛuḥ iqedsen yețțak-ed ayagi meṛṛa akken yebɣa, i yal yiwen deg nneɣ.  
					</seg>
					<seg id="b.1CO.12.12" type="verse">
						Lǧețța n wemdan d yiwet, ɣas akken tesɛa aṭas n lemfaṣel. Lemfaṣel-agi ɣas deg waṭas yid-sen, d yiwet n lǧețța i llan ; akken daɣen i gella Lmasiḥ.  
					</seg>
					<seg id="b.1CO.12.13" type="verse">
						Axaṭer s yiwen n Ṛṛuḥ kan i nețwaɣḍes meṛṛa iwakken a nili d yiwet n lǧețța ; ama d at Isṛail neɣ d iyunaniyen, ama d aklan neɣ d iḥeṛṛiyen, seg yiwen n Ṛṛuḥ i neswa meṛṛa.  
					</seg>
					<seg id="b.1CO.12.14" type="verse">
						Lǧețța ur tebni ara ɣef yiwen n lmefṣel, lameɛna tebna ɣef waṭas n lemfaṣel. 
					</seg>
					<seg id="b.1CO.12.15" type="verse">
						Ma yenna-d uḍar : nekk mačči d afus ur țekkiɣ ara di lǧețța, eɛni imi ur yelli ara d afus ur ițekka ara ula d nețța di lǧețța ?  
					</seg>
					<seg id="b.1CO.12.16" type="verse">
						Ma yella yenna-d umeẓẓuɣ : nekk mačči ț-țiṭ, ur țekkiɣ ara di lǧețța, eɛni ț-țideț m'ur yelli ara ț-țiṭ ur ițekka ara ula d nețța di lǧețța ?  
					</seg>
					<seg id="b.1CO.12.17" type="verse">
						Ma yella lǧețța meṛṛa ț-țiṭ, amek ara tili tmesliwt ? Neɣ ma yella d ameẓẓuɣ kan i tella, amek ara yili wesriḥi ?  
					</seg>
					<seg id="b.1CO.12.18" type="verse">
						Sidi Ṛebbi yebna mkul lmefṣel di lǧețța akken i s-yehwa. 
					</seg>
					<seg id="b.1CO.12.19" type="verse">
						Ma yella lǧețța meṛṛa d yiwen n lmefṣel, anda-ț ihi lǧețța ?  
					</seg>
					<seg id="b.1CO.12.20" type="verse">
						S wakka ihi aṭas n lemfaṣel i gellan, meɛna lǧețța yiwet.  
					</seg>
					<seg id="b.1CO.12.21" type="verse">
						Tiṭ ur tezmir ara aț-țini i ufus : ur k-uḥwaǧeɣ ara ! Aqeṛṛuy ur yezmir ara ad yini i uḍaṛ : ur k-uḥwaǧeɣ ara. 
					</seg>
					<seg id="b.1CO.12.22" type="verse">
						Lemfaṣel-nni n lǧețța i d-yețbanen d imecṭaḥ, nefɛen aṭas.  
					</seg>
					<seg id="b.1CO.12.23" type="verse">
						Lemfaṣel n lǧețța iwumi ur nefki ara lqima, d nutni i nețḥadar akteṛ n wiyaḍ ; ihi d lemfaṣel ur nezmir ara a d-nebder i nețḥadar aṭas,  
					</seg>
					<seg id="b.1CO.12.24" type="verse">
						ma d wid yesɛan lqima, ur uḥwaǧen ara lemḥadra. Sidi Ṛebbi yebna lǧețța akken ara izegged lqima i lemfaṣel ixuṣṣen, 
					</seg>
					<seg id="b.1CO.12.25" type="verse">
						iwakken ur d-yețțili ara lxilaf ger lemfaṣel, meɛna ad țemḥadaren wway gar-asen.  
					</seg>
					<seg id="b.1CO.12.26" type="verse">
						Ma yella yiwen n lmefṣel yețwaqṛeḥ, wiyaḍ meṛṛa ad țwaqeṛḥen yid-es ; ma yella yețțunefk-as ccan i wayeḍ, wiyaḍ akk ad feṛḥen yid-es.  
					</seg>
					<seg id="b.1CO.12.27" type="verse">
						Kunwi meṛṛa d lǧețța n Lmasiḥ, yal yiwen deg-wen d lmefṣel di lǧețța-s, mkul yiwen deg umkan-is.  
					</seg>
					<seg id="b.1CO.12.28" type="verse">
						Di tejmaɛt n Lmasiḥ, Sidi Ṛebbi yesbedd uqbel ṛṛusul, deffir-nsen wid i d-yețxebbiṛen s ɣuṛ Sidi Ṛebbi, rnan-d wid yesselmaden, rnan-d daɣen wid yesɛan tazmert ad xedmen lbeṛhanat, wid yesɛan tazmert ad sseḥlun imuḍan, wid ara iɛiwnen wiyaḍ, wid ara yilin d imdebbṛen akk-d wid ara yemmeslayen timeslayin ur nețwassen ara.  
					</seg>
					<seg id="b.1CO.12.29" type="verse">
						Eɛni țțuceggɛen-d meṛṛa d ṛṛusul ? Neɣ țxebbiṛen-d akk s ɣuṛ Sidi Ṛebbi ? Sselmaden meṛṛa ? Xeddmen meṛṛa lbeṛhanat ?  
					</seg>
					<seg id="b.1CO.12.30" type="verse">
						Eɛni sɛan meṛṛa tazmert ad sseḥlun imuḍan, neɣ ad mmeslayen meṛṛa timeslayin ur nețwassen ara ? Neɣ zemren akk a d-sfehmen timeslayin-agi ?  
					</seg>
					<seg id="b.1CO.12.31" type="verse">
						Ihi a wen-d-iniɣ : nadit axiṛ ɣef tikciwin-nni inefɛen aṭas. A wen d-mleɣ tura abrid yifen akk iberdan.  
					</seg>
				</div>
				<div id="b.1CO.13" type="chapter">
					<seg id="b.1CO.13.1" type="verse">
						Ɣas zemreɣ ad mmeslayeɣ timeslayin n ddunit meṛṛa, ad rnuɣ tid n lmalayekkat, m'ur sɛiɣ ara leḥmala n tideț, ad iliɣ am ṭṭbel yeddendunen neɣ nnaqus yeṭṭenṭunen.  
					</seg>
					<seg id="b.1CO.13.2" type="verse">
						Ɣas ma yețțunefk-iyi-d ad țxebbiṛeɣ s ɣuṛ Ṛebbi, ad fehmeɣ kra yellan d lbaḍna, ad sɛuɣ tamusni di mkul lḥaǧa, ɣas ad sɛuɣ liman s wayes i zemreɣ ad iniɣ i wedrar qleɛ iman-ik syagi tṛuḥeḍ ɣer wemkan ihina, m'ur sɛiɣ ara leḥmala ɣer wiyaḍ, nekk d ulac.  
					</seg>
					<seg id="b.1CO.13.3" type="verse">
						Ɣas daɣen ad feṛqeɣ ayen akk sɛiɣ i wid yelluẓen, ad rnuɣ ad sebbleɣ tudert-iw alamma d lmut ɣef ddemma n wiyaḍ, m'ur sɛiɣ ara leḥmala deg ul-iw, ayagi ur iyi-infiɛ ara.  
					</seg>
					<seg id="b.1CO.13.4" type="verse">
						Leḥmala n tideț tețțawi-d ṣṣbeṛ, leḥmala tețɛawan, leḥmala ur tesɛi ara tismin, ur tesɛi ara zzux, win yesɛan leḥmala deg ul-is ur yețcekkiṛ ara iman-is,  
					</seg>
					<seg id="b.1CO.13.5" type="verse">
						Win yesɛan leḥmala n tideț ur ițnadi ara ad ixdem cceṛ, ur yețnadi ara ɣef nnfeɛ-ines, ur izeɛɛef ur yețțaṭṭaf cceḥnat ;  
					</seg>
					<seg id="b.1CO.13.6" type="verse">
						Win yesɛan leḥmala ur ifeṛṛeḥ ara s lbaṭel meɛna ifeṛṛeḥ s lḥeqq; 
					</seg>
					<seg id="b.1CO.13.7" type="verse">
						leḥmala tețsamaḥ kullec, tețțamen, tessaram tsebbeṛ i kullec.  
					</seg>
					<seg id="b.1CO.13.8" type="verse">
						Axebbeṛ n wayen i d-yețțasen s ɣuṛ Ṛebbi ad ifak, timeslayin ur nețwassen ara ad ḥebsent, tamusni aț-țefnu, ma d leḥmala n tideț werǧin aț-țfak ; 
					</seg>
					<seg id="b.1CO.13.9" type="verse">
						axaṭer tamusni-nneɣ txuṣṣ, ayen nețbecciṛ s ɣuṛ Sidi Ṛebbi ur innekmal ara, 
					</seg>
					<seg id="b.1CO.13.10" type="verse">
						meɛna m'ara d-yaweḍ wayen innekmalen, ayen ixuṣṣen meṛṛa ad imḥu.  
					</seg>
					<seg id="b.1CO.13.11" type="verse">
						Asmi lliɣ d aqcic, țmeslayeɣ am weqcic, țxemmimeɣ, țmeyyizeɣ slɛeqliya n weqcic ; asmi uɣaleɣ d argaz, ǧǧiɣ lɛeqliya n weqcic.  
					</seg>
					<seg id="b.1CO.13.12" type="verse">
						Ass-agi, nețwali am akken di lemri yumsen, meɛna imiren a nuɣal a nwali akken ilaq ; ass-agi tamusni inu mazal txuṣṣ lameɛna ad uɣaleɣ ad issineɣ akken i yi-issen Sidi Ṛebbi.  
					</seg>
					<seg id="b.1CO.13.13" type="verse">
						Tura ihi tlata n leḥwayeǧ-agi i gesɛan lqima : liman, asirem d leḥmala ; lameɛna di tlata-agi, d lehmala i ț-țameqqrant.  
					</seg>
				</div>
				<div id="b.1CO.14" type="chapter">
					<seg id="b.1CO.14.1" type="verse">
						Qbel kullec nadit aț-țesɛum leḥmala n tideț. Nadit daɣen ɣef tukciwin n Ṛṛuḥ iqedsen, lameɛna nadit axiṛ a d-țxebbiṛem s wayen i d-ițțasen s ɣuṛ Sidi Ṛebbi.  
					</seg>
					<seg id="b.1CO.14.2" type="verse">
						Win yețmeslayen tutlayin ur nețwassen ara, mačči i yemdanen i gețmeslay lameɛna i Ṛebbi, imi yiwen ur ifehhem acu i d-yeqqaṛ ; axaṭer s tezmert n Ṛṛuḥ iqedsen i d-iqqaṛ ayen ur nezmir a t-nefhem.  
					</seg>
					<seg id="b.1CO.14.3" type="verse">
						Ma d win i d-ițxebbiṛen s ɣuṛ Sidi Ṛebbi, ițmeslay-ed i yemdanen, yesnernay liman-nsen, inehhu-ten, yețṣebbiṛ-iten.  
					</seg>
					<seg id="b.1CO.14.4" type="verse">
						Win yețmeslayen tutlayin ur nețwassen ara, yesseǧhad iman-is di liman, ma d win i d-ițxebbiṛen s wayen i d-ițțasen s ɣuṛ Sidi Ṛebbi, yesseǧhad tajmaɛt n Sidi Ṛebbi meṛṛa.  
					</seg>
					<seg id="b.1CO.14.5" type="verse">
						Bɣiɣ aț-țemmeslayem meṛṛa s tutlayin ur nețwassen ara, lameɛna bɣiɣ axiṛ ma tețxebbiṛem s ɣuṛ Sidi Ṛebbi. Win yețxebbiṛen s ɣuṛ Sidi Ṛebbi yenfeɛ akteṛ n win yețmeslayen tutlayin-agi, anagar ma yella izmer a d-yessefhem ayen i d-yenna, iwakken tajmaɛt meṛṛa aț-țestenfeɛ.  
					</seg>
					<seg id="b.1CO.14.6" type="verse">
						Tura ay atmaten, lemmer a n-aseɣ ɣuṛ-wen a wen-d mmeslayeɣ s tutlayt ur nețwassen ara, deg wacu ara kkun-nefɛeɣ ? A kkun-nefɛeɣ ma wwiɣ-awen-d ayen i yi-d-ițțuweḥḥan d wayen i yi-d-yețțuxebṛen s ɣuṛ Sidi Ṛebbi, neɣ țamusni akk-d uselmed !  
					</seg>
					<seg id="b.1CO.14.7" type="verse">
						A d-nefk lemtel n dduzan n lmusiqa am tjewwaqt d snitra : ma yella ur yemxalaf ara ṣṣut-nsent, amek ara neɛqel ṣṣut n tjewaqt neɣ win n snitra ?  
					</seg>
					<seg id="b.1CO.14.8" type="verse">
						Neɣ daɣen m'ur neɛqil ara mliḥ ṣṣut n lbuq s wayes i țheggin imnayen iman-nsen ɣer imenɣi, anwa ara iheggin iman-is ɣer umenɣi ? 
					</seg>
					<seg id="b.1CO.14.9" type="verse">
						Kunwi daɣen, ma yella tneṭqem-d s tutlayt ur nețwassen ara, amek ara nefhem d acu i d-teqqaṛem ? Am akken tețmeslayem i waḍu !  
					</seg>
					<seg id="b.1CO.14.10" type="verse">
						Llant aṭas n tutlayin yemxalafen di ddunit, lameɛna sɛant akk lmeɛna. 
					</seg>
					<seg id="b.1CO.14.11" type="verse">
						Ma yella ur fhimeɣ ara tameslayt n walebɛaḍ, ad iliɣ d abeṛṛani ar ɣuṛ-es, nețța daɣen ad yili ɣuṛ-i d abeṛṛani.  
					</seg>
					<seg id="b.1CO.14.12" type="verse">
						Kunwi daɣen, imi tețnadim aț-țesɛum tukciwin i d-yețțak Ṛṛuḥ iqedsen, nadit axiṛ aț-țesɛum ayen ara inefɛen tajmaɛt n Sidi Ṛebbi.  
					</seg>
					<seg id="b.1CO.14.13" type="verse">
						Daymi, win yețmeslayen tutlayt ur netwassen ara ilaq ad issuter i Ṛebbi a s-d-yefk ad yessefhem ayen i d-iqqaṛ.  
					</seg>
					<seg id="b.1CO.14.14" type="verse">
						Axaṭer ma yella deɛɛuɣ s tutlayt ur nețwassen ara, d ṛṛuḥ-iw i gdeɛɛun ɣer Sidi Ṛebbi mačči d lefhama-inu.  
					</seg>
					<seg id="b.1CO.14.15" type="verse">
						D acu ara xedmeɣ ihi ? Ad dɛuɣ s ṛṛuḥ, lameɛna ad dɛuɣ daɣen s lefhama-inu ; ad cnuɣ s ṛṛuḥ, ad cnuɣ daɣen s lefhama-inu.  
					</seg>
					<seg id="b.1CO.14.16" type="verse">
						Axaṭer ma yella tḥemdeḍ Ṛebbi s ṛṛuḥ-ik kan s tutlayt ur nețwassen ara, win yeqqimen gar-awen, ur nessin ara, amek ara d-yini « amin » i yimeslayen-ik, m'ur yefhim ara d acu i d-teqqaṛeḍ ?  
					</seg>
					<seg id="b.1CO.14.17" type="verse">
						Ɣas yimeslayen-ik s wayes i tḥemdeḍ Ṛebbi gerrzen aṭas, ur nfiɛen ara win ur nefhim ara d acu i d-teqqaṛeḍ. 
					</seg>
					<seg id="b.1CO.14.18" type="verse">
						Ad ḥemdeɣ Ṛebbi imi țmeslayeɣ tutlayin ur nețwassen ara akteṛ-nwen meṛṛa. 
					</seg>
					<seg id="b.1CO.14.19" type="verse">
						Meɛna di tejmaɛt, axiṛ-iyi a d-iniɣ xemsa yimeslayen yețwafehmen iwakken ad lemden wiyaḍ, wala ɛecṛa alaf imeslayen s tutlayt ur nețwassen ara.  
					</seg>
					<seg id="b.1CO.14.20" type="verse">
						Ay atmaten, ur țțilit ara am arrac m'ara tmeyyzem ɣef kra, lameɛna sɛut lɛeqliya n imeqqranen ; ma ɣef wayen yeɛnan cceṛ, ilit am arrac.  
					</seg>
					<seg id="b.1CO.14.21" type="verse">
						Atan wayen yuran di tira : Sidi Ṛebbi yenna-d : A d-mmeslayeɣ i wegdud-agi+ seg imawen n ibeṛṛaniyen + s tutlayin nniḍen+ , meɛna ur iyi-d-smeḥsisen ara.+ +  
					</seg>
					<seg id="b.1CO.14.22" type="verse">
						Ihi tutlayin-agi ur nețwassen ara, d licaṛa  i wid ur numin ara mačči i wid yumnen ; ma d win i d ițxebbiṛen s ɣuṛ Ṛebbi, d licaṛa i wid yumnen mačči i wid ur numin ara.  
					</seg>
					<seg id="b.1CO.14.23" type="verse">
						Ma yella nnejmaɛen imasiḥiyen meṛṛa deg yiwen wemkan, bdan țḥemmiden akk Sidi Ṛebbi s tutlayin ur nețwassen ara, ma kecmen-d yemdanen ur nessin ara ayagi neɣ wid ur numin ara s Lmasiḥ, eɛni ur d-qqaṛen ara tedrewcem ?  
					</seg>
					<seg id="b.1CO.14.24" type="verse">
						Meɛna ma yella țxebbiṛen-d akk s ɣuṛ Sidi Ṛebbi, ma ikcem-ed win ur numin ara neɣ win ur nessin ara, a d-yawi s lexbaṛ belli d amednub i gella ɣef ddemma n wayen yesla, ad iḥuss deg iman-is belli ad ițțuḥaseb ; 
					</seg>
					<seg id="b.1CO.14.25" type="verse">
						ayen yeffren deg ul-is a d-iban, dɣa ad yeɣli ɣer lqaɛa ɣef wudem, ad yeɛbed Sidi Ṛebbi ad yini : ț-țideț Ṛebbi gar-awen i gella !  
					</seg>
					<seg id="b.1CO.14.26" type="verse">
						D acu ihi i glaqen ay atmaten ? M'ara tennejmaɛem akken tellam : wa a d-yawi ccna, wayeḍ d aselmed, wayeḍ d aweḥḥi, wayeḍ timeslayin ur nețwassen ara, wayeḍ a tent-id issefhem ; kullec ad yețwaxdem i wesnerni n tejmaɛt.  
					</seg>
					<seg id="b.1CO.14.27" type="verse">
						Ma llan wid yețmeslayen timeslayin ur nețwassen ara, sin neɣ tlata a d-mmeslayen meɛna yal yiwen s nnuba-s, yerna ilaq ad yili win ara d-yesfehmen ayen i d-qqaṛen.  
					</seg>
					<seg id="b.1CO.14.28" type="verse">
						Ma ulac win ara d-yesfehmen, ad ssusmen axiṛ di tejmaɛt, ad mmeslayen deg iman-nsen kan akk-d Sidi Ṛebbi.  
					</seg>
					<seg id="b.1CO.14.29" type="verse">
						Ma llan wid i d-ițxebbiṛen s wayen i d-ițțasen s ɣuṛ Sidi Ṛebbi, sin neɣ tlata a d-mmeslayen, wiyaḍ ad meyzen ɣef wayen i d-nnan.  
					</seg>
					<seg id="b.1CO.14.30" type="verse">
						Ma yella gar-awen win iwumi i d-iweḥḥa Sidi Ṛebbi kra, ilaq ad iɛass alamma yessusem win akken yellan yețmeslay. 
					</seg>
					<seg id="b.1CO.14.31" type="verse">
						Tzemrem akk a d tețxebbiṛem s ɣuṛ Sidi Ṛebbi, meɛna wa deffir wa, iwakken atmaten meṛṛa ad lemden, ad innerni liman-nsen. 
					</seg>
					<seg id="b.1CO.14.32" type="verse">
						Win i d-ițxebbiṛen s ɣuṛ Sidi Ṛebbi yeḥkem deg wayen i d-iqqaṛ, 
					</seg>
					<seg id="b.1CO.14.33" type="verse">
						axaṭer Sidi Ṛebbi mačči d Ṛebbi n ussexṛeb, meɛna d win iḥemmlen lehna.  
					</seg>
					<seg id="b.1CO.14.34" type="verse">
						Am akken xeddmen di tejmuyaɛ n wid iḍuɛen Sidi Ṛebbi, ilaq tilawin ad ssusment di tejmaɛt, ur ilaq ara a d-grent iman-nsent ; meɛna ad qadṛent tajmaɛt, ad aɣent awal akken i t-id-tenna ccariɛa.  
					</seg>
					<seg id="b.1CO.14.35" type="verse">
						Ma yella bɣant ad steqsint ɣef wayen ur fhiment ara, ad steqsint irgazen-nsent deg wexxam ; axaṭer ur yessefk ara i tmeṭṭut a d-ger iman-is di tejmaɛt. 
					</seg>
					<seg id="b.1CO.14.36" type="verse">
						Eɛni s ɣuṛ-wen i d-yekka wawal n Ṛebbi ? Neɣ ɣuṛ-wen kan i gella ?  
					</seg>
					<seg id="b.1CO.14.37" type="verse">
						Ma yella yiwen deg-wen iwala iman-is yețweḥḥi-yas-d Sidi Ṛebbi neɣ yețxebbiṛ-ed s ɣuṛ-es, ilaq ad iɛqel belli ayen akka i wen-d-uriɣ d lameṛ n Sidi Ṛebbi ;  
					</seg>
					<seg id="b.1CO.14.38" type="verse">
						meɛna ma yella inkeṛ-it, iban belli ur yețwaqbel ara ɣer Sidi Ṛebbi.  
					</seg>
					<seg id="b.1CO.14.39" type="verse">
						Akka ihi ay atmaten, ssirmet a d-tețxebbiṛem s ɣuṛ Ṛebbi. Ur qeṭṭɛet ara i win yebɣan ad immeslay s tutlayin ur nețwassen ara, 
					</seg>
					<seg id="b.1CO.14.40" type="verse">
						acu kan xḍut i ussexṛeb, xedmet kullec s țțawil.  
					</seg>
				</div>
				<div id="b.1CO.15" type="chapter">
					<seg id="b.1CO.15.1" type="verse">
						Ay atmaten, bɣiɣ a wen-d smektiɣ tura lexbaṛ n lxiṛ i wen-d-ssawḍeɣ, win akken i tqeblem yerna tḥerzem-t ; 
					</seg>
					<seg id="b.1CO.15.2" type="verse">
						s Lexbaṛ agi n lxiṛ i tețwasellkem ma yella tettebɛem-t akken i wen-t-id-nniɣ, neɣ m'ulac liman-nwen am akken d aḍu.  
					</seg>
					<seg id="b.1CO.15.3" type="verse">
						Slemdeɣ-awen di tazwara ayen i lemdeɣ nekkini : Lmasiḥ yemmut ɣef ddnubat-nneɣ akken yura ; 
					</seg>
					<seg id="b.1CO.15.4" type="verse">
						yețwamḍel, yuɣal-ed ɣer tudert ass wis tlata, akken i t-id-nnant tira iqedsen. 
					</seg>
					<seg id="b.1CO.15.5" type="verse">
						Iwala-t Buṭrus, walan-t daɣen ṛṛusul di tnac yid-sen.  
					</seg>
					<seg id="b.1CO.15.6" type="verse">
						Rnan walan-t daɣen akteṛ n xemsmeyya n watmaten deg yiwet n teswiɛt ; aṭas deg-sen mazal-iten ddren ar tura, ma d kra deg-sen mmuten. 
					</seg>
					<seg id="b.1CO.15.7" type="verse">
						Yerna iwala-t Yeɛqub akk-d ṛṛusul meṛṛa.  
					</seg>
					<seg id="b.1CO.15.8" type="verse">
						Mi t-walan akk, walaɣ-t idheṛ-iyi-d daɣen i nekkini yellan d ulac. 
					</seg>
					<seg id="b.1CO.15.9" type="verse">
						Nekk, yellan d aneggaru akk di ṛṛusul, ur uklaleɣ ara ad țțusemmiɣ d ṛṛasul axaṭer lliɣ țqehhiṛeɣ tajmaɛt n warraw n Ṛebbi.  
					</seg>
					<seg id="b.1CO.15.10" type="verse">
						S ṛṛeḥma n Sidi Ṛebbi i wwḍeɣ ɣer wayen akka i lliɣ tura ; ṛṛeḥma i yi-d-ifka ur tṛuḥ ara deg ulac, lameɛna uɣaleɣ xedmeɣ akteṛ-nsen meṛṛa, mačči s yiman-iw, meɛna s ṛṛeḥma n Sidi Ṛebbi yellan yid-i.  
					</seg>
					<seg id="b.1CO.15.11" type="verse">
						S wakka ihi, ama d nekk ama d nutni, atah wayen i nețbecciṛ yerna d ayen s wayes i tumnem.  
					</seg>
					<seg id="b.1CO.15.12" type="verse">
						Ma neqqaṛ belli Lmasiḥ yeḥya-d si ger lmegtin, amek ihi kra deg-wen qqaṛen ulac ḥeggu n lmegtin ?  
					</seg>
					<seg id="b.1CO.15.13" type="verse">
						Ma yella ulac ḥeggu n lmegtin, ihi Lmasiḥ daɣen ur d-iḥyi ara. 
					</seg>
					<seg id="b.1CO.15.14" type="verse">
						Ma yella ihi Lmasiḥ ur d-iḥyi ara, ayen i nețbecciṛ d aḍu, ayen s wayes tumnem daɣen d aḍu.  
					</seg>
					<seg id="b.1CO.15.15" type="verse">
						Lemmer ț-țideț lmegtin ur d ḥeggun ara, neskaddeb ɣef Sidi Ṛebbi nukni i d-icehden belli yesseḥya-d Lmasiḥ si ger lmegtin. Lemmer ur t-id-isseḥyi ara, ihi lmegtin ur d-ḥeggun ara ; 
					</seg>
					<seg id="b.1CO.15.16" type="verse">
						axaṭer ma yella lmegtin ur d-ḥeggun ara, Lmasiḥ daɣen ur d-iḥyi ara.  
					</seg>
					<seg id="b.1CO.15.17" type="verse">
						Ma yella Lmasiḥ ur d-iḥyi ara, ihi liman-nwen am akken d aḍu, mazal-ikkun di ddnub-nwen, 
					</seg>
					<seg id="b.1CO.15.18" type="verse">
						ula d imasiḥiyen yemmuten negren, liman-nsen iṛuḥ d ulac. 
					</seg>
					<seg id="b.1CO.15.19" type="verse">
						Ma yella asirem-nneɣ di Lmasiḥ di ddunit-agi kan i gella, d nukni i gețɣiḍen akteṛ n yemdanen n ddunit meṛṛa.  
					</seg>
					<seg id="b.1CO.15.20" type="verse">
						Meɛna Lmasiḥ iḥya-d si lmut, d nețța i d amezwaru i d-iḥyan ɣef wid akk yemmuten ;  
					</seg>
					<seg id="b.1CO.15.21" type="verse">
						axaṭer, am akken i d-tekcem lmut ɣer ddunit s yiwen wergaz, s yiwen wergaz daɣen i d-yusa ḥeggu n lmegtin. 
					</seg>
					<seg id="b.1CO.15.22" type="verse">
						Am akken i weṛten meṛṛa yemdanen lmut imi d-kkan s ɣuṛ Adam, akken daɣen wid akk yumnen s Lmasiḥ a d-ḥyun si ger lmegtin imi umnen yis,  
					</seg>
					<seg id="b.1CO.15.23" type="verse">
						ḥeggu-agi ilaq a d-idṛu di lweqt-is : Lmasiḥ iḥya-d d amezwaru, ass n tuɣalin-is a d-ḥyun meṛṛa wid yellan d ayla-s. 
					</seg>
					<seg id="b.1CO.15.24" type="verse">
						Imiren a d-taweḍ taggara, Lmasiḥ ad issenger tizmar, lḥekmat d wid iḥekmen ; ad yerr tagelda i Sidi Ṛebbi Baba-tneɣ. 
					</seg>
					<seg id="b.1CO.15.25" type="verse">
						Axaṭer ilaq Lmasiḥ ad yeḥkem alamma yerra iɛdawen-is seddaw iḍaṛṛen-is.  
					</seg>
					<seg id="b.1CO.15.26" type="verse">
						Aɛdaw aneggaru ara yessenger, d lmut. 
					</seg>
					<seg id="b.1CO.15.27" type="verse">
						Axaṭer am akken yura :  Sidi Ṛebbi yerra kullec seddaw yiḍaṛṛen-is+ . Meɛna mi gura belli kullec yuɣal seddaw yiḍaṛṛen-is, iban belli Win yerran kullec seddaw yidaṛṛen-is ur ițekki ara.  
					</seg>
					<seg id="b.1CO.15.28" type="verse">
						M'ara yuɣal kullec ger ifassen n Lmasiḥ, imiren nețța yellan d mmi-s, ad yuɣal seddaw n lḥekma n win i s-d-yefkan kullec ; iwakken Sidi Ṛebbi ad yeḥkem ɣef kullec. 
					</seg>
					<seg id="b.1CO.15.29" type="verse">
						Kra n yemdanen țnadin ad țwaɣedṣen ɣas lukan ad awḍen ɣer lmut,f+ lemmer ț-țideț lmegtin ur d-ḥeggun ara, acuɣeṛ ihi i țnadin ad țwaɣedṣen ?  
					</seg>
					<seg id="b.1CO.15.30" type="verse">
						I nukni, acimi i nețqabal lmut kull ass ?  
					</seg>
					<seg id="b.1CO.15.31" type="verse">
						Ay atmaten, yal ass țwaliɣ lmut ger wallen-iw ; s tideț i wen-d-nniɣ ayagi axaṭer tellam d sebba n zzux-iw imi tedduklem d Ssid-nneɣ Ɛisa Lmasiḥ.  
					</seg>
					<seg id="b.1CO.15.32" type="verse">
						Ma yella ɣef ddemma n ccan n yemdanen i nnuɣeɣ d lewḥuc di temdint n Ifasus, acu n lfayda i sɛiɣ ? Ihi m'ur d-ḥeggun ara lmegtin : a nṛuḥ kan a nečč, a nsew axaṭer azekka a nemmet akken i t-id-iqqaṛ yiwen n lemtel.  
					</seg>
					<seg id="b.1CO.15.33" type="verse">
						Ḥadret aț-țețwakellxem, axaṭer tikli d yemcumen tessufuɣ i webrid. 
					</seg>
					<seg id="b.1CO.15.34" type="verse">
						Uɣalet-ed ɣer leɛqel nwen, xḍut i yir abrid ; axaṭer kra deg-wen țeddun am akken ur ssinen ara Ṛebbi ; ayagi nniɣ-t-id iwakken aț-țenneḥcamem.  
					</seg>
					<seg id="b.1CO.15.35" type="verse">
						Meɛna alebɛaḍ a d-yini : « amek ara d-ḥyun lmegtin ? Amek ara tili lǧețța s wayes ara d-uɣalen ? »  
					</seg>
					<seg id="b.1CO.15.36" type="verse">
						A win ur nefhim ! Ayen ara tzerɛeḍ m'ur yemmut ara deg wakal, ur d-ițamɣay ara. 
					</seg>
					<seg id="b.1CO.15.37" type="verse">
						Ayen akken i tzerɛeḍ mačči d ayen i d-yemɣin meɛna d aɛeqqa kan n yired neɣ n zerriɛa nniḍen. 
					</seg>
					<seg id="b.1CO.15.38" type="verse">
						Imiren Sidi Ṛebbi a s-yefk lǧețța akken yebɣa, yal zzerriɛa a s-yefk ṣṣifa i s-ilaqen. 
					</seg>
					<seg id="b.1CO.15.39" type="verse">
						Seg wayen akk yețțidiren ur sɛin ara irkul yiwet n ṣṣifa ; ṣṣifa n wemdan weḥd-es, tin n lmal weḥd-es, tin n yefṛax weḥd-es, tin n iselman daɣen weḥd-es.  
					</seg>
					<seg id="b.1CO.15.40" type="verse">
						Llant daɣen ṣṣifat n igenwan akk-d ṣṣifat n ddunit, yal yiwet s tafat-is ; 
					</seg>
					<seg id="b.1CO.15.41" type="verse">
						tafat n yiṭij weḥd-es, tafat n waggur weḥd-es, tafat n yitran daɣen weḥd-es ; ula seg itri ɣer wayeḍ temxalaf tafat-nsen.  
					</seg>
					<seg id="b.1CO.15.42" type="verse">
						Akka ara tedṛu asm'ara d-ḥyun lmegtin. Lǧețța m'ara tekcem akal, trekku ; meɛna m'ara d-teḥyu ur tețțuɣal ara aț-țerku. 
					</seg>
					<seg id="b.1CO.15.43" type="verse">
						M'ara ț-țerren ɣer wakal tețțuɣal d ulac, meɛna m'ara d-teḥyu, a d-teḥyu s ccan d ameqqran. M'ara ț-țerren ɣer wakal teffeɣ-iț tezmert, m'ara d-teḥyu a d-teḥyu s lǧehd d ameqqran.  
					</seg>
					<seg id="b.1CO.15.44" type="verse">
						Tekcem ɣer wakal s yiwet n ṣṣifa, a d-teḥyu s ṣṣifa nniḍen ; akken tella lǧețța n wemdan, tella daɣen lǧețța n Ṛṛuḥ. 
					</seg>
					<seg id="b.1CO.15.45" type="verse">
						Daymi i d-nnant tira iqedsen : Adem yellan d amdan amezwaru yuɣal d amdan yeddren, meɛna Adam aneggaru, d Ṛṛuḥ i d-yețțaken tudert.  
					</seg>
					<seg id="b.1CO.15.46" type="verse">
						Mačči d amdan n ṛṛuḥ i d-yusan d amezwaru, meɛna d amdan n ddunit, amdan n ṛṛuḥ yerna-d deffir-es.  
					</seg>
					<seg id="b.1CO.15.47" type="verse">
						Amdan amezwaru yekka-d seg wakal, d amdan n ddunit ; amdan wis sin yusa-d seg igenni. 
					</seg>
					<seg id="b.1CO.15.48" type="verse">
						Akken yella wemdan n ddunit, ara yilin yemdanen n ddunit ; daɣen akken yella wemdan n igenwan ara yilin yemdanen n igenwan.  
					</seg>
					<seg id="b.1CO.15.49" type="verse">
						Akken i ncuba ɣer wemdan n ddunit ara ncabi ɣer wemdan n igenwan. 
					</seg>
					<seg id="b.1CO.15.50" type="verse">
						Ay atmaten, atan wayen bɣiɣ a d-iniɣ : lǧețța n weksum d idammen ur tweṛṛet ara tageldit n Ṛebbi. Ayen ara yemten ur yezmir ara ad yewṛet ayen ur nețmețțat ara.  
					</seg>
					<seg id="b.1CO.15.51" type="verse">
						A wen-d-iniɣ yiwet n lbaḍna : ur nețɛedday ara akk si lmut meɛna lǧețțat-nneɣ ad nbeddalent.  
					</seg>
					<seg id="b.1CO.15.52" type="verse">
						Deg yiwet n teswiɛt, qqen tiṭ-ik teldiḍ-ț, m'ara d-inṭeq lbuq aneggaru, axaṭer lbuq a d-inṭeq, lmegtin a d-ḥyun ur țțuɣalen ara ad mmten, ma d wid i d-yufa lḥal mazal-iten ddren, ad beddlen ṣṣifa.  
					</seg>
					<seg id="b.1CO.15.53" type="verse">
						Ilaq lǧețța-yagi irekkun aț-țels ayen ur nrekku ara, lǧețța ara yemten aț-țels ayen ur nețmețțat ara. 
					</seg>
					<seg id="b.1CO.15.54" type="verse">
						Asm'ara tels lǧețța-agi irekkun ayen ur nrekku, asmi ara tels lǧețța-agi ara yemten ayen ur nețmețțat, ad yedṛu wawal-nni yuran di tira iqedsen : Tazmert n Sidi Ṛebbi teɣleb lmut, tessebleɛ-iț. +  
					</seg>
					<seg id="b.1CO.15.55" type="verse">
						A lmut, anida-ț tezmert-im ? A lmut, anda-ț tsiqest-im + ?  
					</seg>
					<seg id="b.1CO.15.56" type="verse">
						Tisiqest n lmut, d ddnub ; ma d ddnub, d ccariɛa i d-isbeggnen tazmert-is.  
					</seg>
					<seg id="b.1CO.15.57" type="verse">
						A neḥmed Sidi Ṛebbi i ɣ-d-yefkan tazmert-is s Ssid-nneɣ Ɛisa Lmasiḥ ! 
					</seg>
					<seg id="b.1CO.15.58" type="verse">
						S wakka ay atmaten eɛzizen, ǧehdet ur ɣellit ara. Țnernit kul ass di lecɣal n Ssid-nneɣ, ẓret belli leɛtab-nwen ɣef ddemma n Ssid-nneɣ ur yețțili ara mbla lfayda.  
					</seg>
				</div>
				<div id="b.1CO.16" type="chapter">
					<seg id="b.1CO.16.1" type="verse">
						Ɣef wayen yeɛnan ajmaɛ n yedrimen i watmaten n temdint n Lquds yellan di lexṣaṣ, xedmet akken i weṣṣaɣ ad xedmen di tejmuyaɛ n tmurt n Galasya.  
					</seg>
					<seg id="b.1CO.16.2" type="verse">
						Mkul ass amezwaru n dduṛt, ilaq yal yiwen deg-wen ad yerr di rrif ayen iwumi yezmer n yedrimen, ur țṛaǧut ara a n-awḍeɣ d wamek ara ten-id jemɛem.  
					</seg>
					<seg id="b.1CO.16.3" type="verse">
						M'ara n-awḍeɣ, ad ceggɛeɣ wid ara d-textiṛem, a sen-fkeɣ tibṛatin, ad ṛuḥen ad awin ayen akken i d-tjemɛem ɣer temdint n Lquds.  
					</seg>
					<seg id="b.1CO.16.4" type="verse">
						Ma yella twalam ilaq ad ṛuḥeɣ nekk s yiman-iw, ad ddun yid-i.  
					</seg>
					<seg id="b.1CO.16.5" type="verse">
						Ad zegreɣ qbel tamurt n Masidunya d wamek ara n-aseɣ ɣuṛ-wen, axaṭer ilaq-iyi a n-ɛeddiɣ syenna.  
					</seg>
					<seg id="b.1CO.16.6" type="verse">
						Ad qqimeɣ kra n wussan, neɣ ahat ad sɛeddiɣ ccetwa ɣuṛ-wen, s wakka aț-țzemrem a yi-tɛiwnem iwakken ad kemleɣ abrid-iw. 
					</seg>
					<seg id="b.1CO.16.7" type="verse">
						Tikkelt-agi, ur bɣiɣ ara a n-ɛeddiɣ d abrid kan, meɛna ssarameɣ ad qqimeɣ kra n lweqt ɣuṛ-wen, ma yebɣa Sidi Ṛebbi.  
					</seg>
					<seg id="b.1CO.16.8" type="verse">
						Tura, aql-i ad qqimeɣ dagi di temdint n Ifasus, alamma d ass n lɛid n wass wis xemsin. 
					</seg>
					<seg id="b.1CO.16.9" type="verse">
						Axaṭer ldint iyi-d tewwura iwakken ad xedmeɣ yiwen ccɣel d ameqqran, ɣas akken aṭas n yeɛdawen i gellan.  
					</seg>
					<seg id="b.1CO.16.10" type="verse">
						M'ara n-iɛeddi ɣuṛ-wen gma tneɣ Timuti, lhit-ed yid-es a s-ikkes ukukru axaṭer d aqeddac n Sidi Ṛebbi i gella am nekk.  
					</seg>
					<seg id="b.1CO.16.11" type="verse">
						Ḥadret ad yili win ara t-iḥeqṛen. Ɛiwnet-eț ad ikemmel abrid-is iwakken a d-yaweḍ ɣuṛ-i di lehna ; aql-aɣ nețṛaǧu-t nekk d watmaten.  
					</seg>
					<seg id="b.1CO.16.12" type="verse">
						Ma d gma-tneɣ Abulus, nhiɣ-t aṭas iwakken a n-iddu d watmaten nniḍen ara n-yuɣalen ɣuṛ-wen, meɛna ur yebɣi ara a n-iṛuḥ tura ; a n-yas m'ara s-iserreḥ lḥal.  
					</seg>
					<seg id="b.1CO.16.13" type="verse">
						Ɛasset, ṭṭfet di liman, ilit d irgazen, ǧehdet. 
					</seg>
					<seg id="b.1CO.16.14" type="verse">
						Xedmet kullec s leḥmala.  
					</seg>
					<seg id="b.1CO.16.15" type="verse">
						Tessnem Stifanas ț-țwacult-is, teẓram belli di tmurt n Akaya d nutni i gumnen d imezwura, yerna uɣalen d iqeddacen ɣef wegdud n Sidi Ṛebbi. Ad ssutreɣ deg-wen ay atmaten, 
					</seg>
					<seg id="b.1CO.16.16" type="verse">
						aț-țaɣem awal i yergazen am wigi, aț-țqadṛem wid akk yețțekkin di leqdic yid-sen.  
					</seg>
					<seg id="b.1CO.16.17" type="verse">
						Aql-i feṛḥeɣ mi d-usan Stifanas, Furtunatus akk-d Axaykus ; feṛḥeɣ yis-sen am akken d kunwi.  
					</seg>
					<seg id="b.1CO.16.18" type="verse">
						axaṭer hednen ul-iw d wulawen nwen. Ilaq a nissin a nefk lqima i yergazen am wigi.  
					</seg>
					<seg id="b.1CO.16.19" type="verse">
						Tijmuyaɛ n tmura n Asya țselliment-ed fell-awen. Akilas akk-d Brisila d wid yețnejmaɛen deg wexxam-nsen țsellimen-d fell-awen s yisem n Ssid-nneɣ.  
					</seg>
					<seg id="b.1CO.16.20" type="verse">
						Atmaten akk yellan dagi țsellimen-d fell-awen. Msalamet wway gar-awen s sslam n tegmaț.  
					</seg>
					<seg id="b.1CO.16.21" type="verse">
						Nekk Bulus, s ufus-iw i d-uriɣ imeslayen-agi n sslam. 
					</seg>
					<seg id="b.1CO.16.22" type="verse">
						Win ur nḥemmel ara Ssid-nneɣ atan ad yețwanɛel ! Marana-ta, Ssid-nneɣ iteddu-d.  
					</seg>
					<seg id="b.1CO.16.23" type="verse">
						Ṛṛeḥma n Sidna Ɛisa aț-țili fell-awen !  
					</seg>
					<seg id="b.1CO.16.24" type="verse">
						Ḥemmleɣ-kkun meṛṛa s yisem n Ɛisa Lmasiḥ.  
					</seg>
				</div>
			</div>
			<div id="b.2CO" type="book">
				<div id="b.2CO.1" type="chapter">
					<seg id="b.2CO.1.1" type="verse">
						Nekk Bulus amceggeɛ n Sidna Ɛisa Lmasiḥ s lebɣi n Sidi Ṛebbi, akk-d gma-tneɣ Timuti, i watmaten n tejmaɛt n Sidi Ṛebbi yellan di temdint n Kurintus akk-d wid meṛṛa i gextaṛ Sidi Ṛebbi di mkul amkan n tmurt n Akaya. 
					</seg>
					<seg id="b.2CO.1.2" type="verse">
						Ṛṛeḥma ț-țalwit a wen-d țțunefkent s ɣuṛ Sidi Ṛebbi Baba tneɣ akk-d Sidna Ɛisa Lmasiḥ.  
					</seg>
					<seg id="b.2CO.1.3" type="verse">
						Ad ițțubarek Sidi Ṛebbi, Baba-s n Ssid-nneɣ Ɛisa Lmasiḥ yellan di yal taswiɛt d Bab n leḥnana d ṣṣbeṛ.  
					</seg>
					<seg id="b.2CO.1.4" type="verse">
						Ițṣebbiṛ-aɣ di lemḥayen-nneɣ iwakken s ṣṣbeṛ i ɣ-d-ifka, a nizmir ula d nukni a nṣebbeṛ wid yellan di lemḥayen.  
					</seg>
					<seg id="b.2CO.1.5" type="verse">
						Axaṭer am akken i d-țeɣlayent fell-aɣ lemḥayen ɣef ddemma n Lmasiḥ, akken daɣen i ɣ-d-ițțas ṣṣbeṛ s ɣuṛ-es.  
					</seg>
					<seg id="b.2CO.1.6" type="verse">
						Nukni ma nenɛețțab di lmeḥnat, nțenɛețțab iwakken aț-țețțusebbṛem yerna aț-țețțuselkem. Ma nețțuṣebbeṛ nukni, aț-țețțuṣebbṛem ula d kunwi iwakken aț-țesɛum ṣṣbeṛ di lemḥayen i deg tețɛeddayem am nukni.  
					</seg>
					<seg id="b.2CO.1.7" type="verse">
						Ihi ɣef wayen i kkun-yeɛnan nețkel, nekkes anezgum, axaṭer neẓra akken i tețțekkim di lemḥayen-nneɣ, ara tețțekkim daɣen di ṣṣbeṛ i ɣ-d ițțunefken.  
					</seg>
					<seg id="b.2CO.1.8" type="verse">
						Nebɣa aț-țeẓrem ay atmaten lmeḥna i nesɛedda di tmurt n Asya; ɣlint-ed fell-aɣ lemḥayen iwumi ur nezmir, neɛteb armi nɣil a nemmet.  
					</seg>
					<seg id="b.2CO.1.9" type="verse">
						Nețwali deg iman-nneɣ belli ḥekmen fell-aɣ s lmut, iwakken ur nețkal ara ɣef yiman-nneɣ lameɛna a nețkel ɣef Ṛebbi i d-iḥeggun lmegtin. 
					</seg>
					<seg id="b.2CO.1.10" type="verse">
						D nețța i ɣ-d-isellken si lmut am tagi yerna nețkel belli mazal a ɣ-isellek sya ɣer zdat.  
					</seg>
					<seg id="b.2CO.1.11" type="verse">
						Ula d kunwi tețɛawanem-aɣ m'ara tdeɛɛum ɣer Sidi Ṛebbi fell-aɣ. S wakka, ɣef ddemma n tẓallit n waṭas n watmaten, a ɣ-d-țțunefkent lbaṛakat s ɣuṛ Sidi Ṛebbi ; imiren aṭas ara iḥemden Sidi Ṛebbi ɣef ddemma nneɣ.  
					</seg>
					<seg id="b.2CO.1.12" type="verse">
						Ațah sebba s wayes i nefṛeḥ s yiman-nneɣ yerna ulawen-nneɣ thennan : nelḥa d yemdanen meṛṛa s wul yeṣfan d neyya, abeɛda yid wen kunwi. Ayagi yusa-yaɣ-d s ɣuṛ Ṛebbi, axaṭer mačči s lɛeqliya n yemdanen i nțeddu meɛna d ṛṛeḥma n Sidi Ṛebbi i ɣ-ițwellihen.  
					</seg>
					<seg id="b.2CO.1.13" type="verse">
						 Ayen i wen-nura di tebṛatin- nneɣ, nenna-t-id s wul yeṣfan d neyya, ulac deg-sent lmeɛna nniḍen anagar ayen i teɣṛam d wayen i tfehmem deg-sent. Ssarameɣ aț-țfehmem ayagi akken ilaq am akken i tebdam tfehmem-t, yeɛni ass n tuɣalin n Ssid-nneɣ Ɛisa Lmasiḥ a nili d sebba n lfeṛḥ-nwen, kunwi aț-țilim d sebba n lfeṛḥ-nneɣ.  
					</seg>
					<seg id="b.2CO.1.15" type="verse">
						Imi tḥeqqeqeɣ belli akka i gella lḥal, ssarmeɣ a n-ɛeddiɣ di tazwara ɣuṛ-wen iwakken aț-țfeṛḥem snat n tikkal. 
					</seg>
					<seg id="b.2CO.1.16" type="verse">
						Qesdeɣ ad ɛeddiɣ fell-awen m'ara ṛuḥeɣ ɣer tmurt n Masidunya, syinna a d-uɣaleɣ ɣuṛ-wen iwakken a yi-tɛiwnem ad kemmleɣ abrid-iw ɣer tmurt n Yahuda. 
					</seg>
					<seg id="b.2CO.1.17" type="verse">
						Mi qesdeɣ ad xedmeɣ annect-agi, eɛni ur xemmemeɣ ara ? Neɣ m'ara qesdeɣ ad xedmeɣ kra, ma nniɣ-ed anɛam neɣ ala uɣaleɣ beddleɣ ṛṛay, eɛni d lebɣi-inu i țnadiɣ ?  
					</seg>
					<seg id="b.2CO.1.18" type="verse">
						Ṛebbi yeẓra belli ayen i wen-d-neqqaṛ mačči d anɛam akk-d ala ɣef yiwet n tikkelt ; 
					</seg>
					<seg id="b.2CO.1.19" type="verse">
						axaṭer Ɛisa Lmasiḥ Mmi-s n Ṛebbi i nbecceṛ gar-awen nekk d watmaten Silwan akk-d Timuti, ur d-yusi ara iwakken ad yili d anɛam akk-d ala, meɛna anagar anɛam i gellan deg-s.  
					</seg>
					<seg id="b.2CO.1.20" type="verse">
						Axaṭer yis i d-iqqaṛ Sidi Ṛebbi anɛam i wayen meṛṛa i gewɛed. Ihi s yisem n Ɛisa Lmasiḥ i d-neqqaṛ daɣen amin i Sidi Ṛebbi iwakken a t-neḥmed a t-ncekkeṛ.  
					</seg>
					<seg id="b.2CO.1.21" type="verse">
						D Sidi Ṛebbi s yiman-is i ɣ isǧehden yid-wen di tikli-nneɣ akk-d Lmasiḥ, d nețța i ɣ-ixtaṛen. 
					</seg>
					<seg id="b.2CO.1.22" type="verse">
						Yessers fell-aɣ ṭṭabeɛ-ines yerna yefka-yaɣ-d deg ulawen-nneɣ Ṛṛuḥ-is iqedsen yellan d aɛeṛbun n lbaṛakat i ɣ-iwɛed.  
					</seg>
					<seg id="b.2CO.1.23" type="verse">
						Atan Sidi Ṛebbi yeẓra belli ț-țideț i d-qqaṛeɣ : mi qesdeɣ ur țțuɣaleɣ ara ɣer temdint n Kurintus, d aḥader i bɣiɣ a kkun-ḥadreɣ.  
					</seg>
					<seg id="b.2CO.1.24" type="verse">
						Ur nețnadi ara a wen-d-nesken ayen s wayes ara tamnem axaṭer neẓra tǧehdem di liman, lameɛna nebɣa a nexdem yid-wen iwakken a ndukkel di lfeṛḥ.  
					</seg>
				</div>
				<div id="b.2CO.2" type="chapter">
					<seg id="b.2CO.2.1" type="verse">
						Ihi qesdeɣ ur n-țuɣaleɣ ara ɣuṛ wen, imi ur bɣiɣ ara a kkun sḥezneɣ daɣen. 
					</seg>
					<seg id="b.2CO.2.2" type="verse">
						Axaṭer ma sḥezneɣ kkun, anwa ara yi-isfeṛḥen ma yella mačči d kunwi ?  
					</seg>
					<seg id="b.2CO.2.3" type="verse">
						Uggadeɣ a yi-isḥeznen kra seg wid i glaq a yi-isfeṛḥen, daymi i wen-d-zzewreɣ tabṛaț-nni, axaṭer ẓriɣ ma yella feṛḥeɣ aț-țfeṛḥem ula d kunwi. 
					</seg>
					<seg id="b.2CO.2.4" type="verse">
						Uriɣ-awen tabṛaț-nni s imeṭṭawen d leḥzen ameqqran akk-d wul yetqelqen, mačči iwakken aț țḥeznem lameɛna iwakken aț-țeẓrem acḥal i kkun-ḥemmleɣ.  
					</seg>
					<seg id="b.2CO.2.5" type="verse">
						Ma yella gar-awen win yellan d sebba n leḥzen, mačči d nekk i gesseḥzen lameɛna d kunwi meṛṛa i gesseḥzen, yeɛni bɣiɣ a d-iniɣ amur ameqqran deg-wen. 
					</seg>
					<seg id="b.2CO.2.6" type="verse">
						Amdan-agi tlumm-it meṛṛa tejmaɛt, beṛka-t !  
					</seg>
					<seg id="b.2CO.2.7" type="verse">
						Tura, ilaq-awen kan a s-tsamḥem yerna a t-tesǧehdem, neɣ m'ulac a d iɣli fell-as leḥzen d ameqqran ara t-isfeclen.  
					</seg>
					<seg id="b.2CO.2.8" type="verse">
						Ihi a kkun-nhuɣ a s-d-beggnem belli tḥemmlem-t. 
					</seg>
					<seg id="b.2CO.2.9" type="verse">
						Uriɣ-awen ayagi iwakken ad ẓreɣ ma tețțaɣem awal di kullec. 
					</seg>
					<seg id="b.2CO.2.10" type="verse">
						Win iwumi ara tsamḥem, a s-samḥeɣ ula d nekk ; ma yella wayen i ɣef ara samḥeɣ i yiwen, ɣef ddemma-nwen i s-sumḥeɣ zdat Lmasiḥ ; 
					</seg>
					<seg id="b.2CO.2.11" type="verse">
						s wakka ur nețțaǧa ara Cciṭan a ɣ-iɣleb, axaṭer nessen lmeqṣud-is.  
					</seg>
					<seg id="b.2CO.2.12" type="verse">
						Mi wwḍeɣ ɣer temdint n Truwas iwakken ad beccṛeɣ lexbaṛ n lxiṛ  n Lmasiḥ, Sidi Ṛebbi yeldi-yi-d tiwwura iwakken ad beccṛeɣ.  
					</seg>
					<seg id="b.2CO.2.13" type="verse">
						Lameɛna ur yethenna ara wul-iw imi ur ufiɣ ara dinna gma-tneɣ Tit ; daymi ǧǧiɣ atmaten n temdint n Truwas, imiren ṛuḥeɣ ɣer tmurt n Masidunya.  
					</seg>
					<seg id="b.2CO.2.14" type="verse">
						A neḥmed Sidi Ṛebbi a t-ncekkeṛ imi s Lmasiḥ i nɣelleb kullec yerna yerra-yaɣ d iqeddacen-is iwakken a nbecceṛ Lmasiḥ di mkul amkan am rriḥa taẓiḍant. 
					</seg>
					<seg id="b.2CO.2.15" type="verse">
						?er Sidi Ṛebbi, d nukni i d rriḥa taẓiḍant n Lmasiḥ ger wid ițwasellken yellan deg webrid n Sidna Ɛisa akk-d wid iḍaɛen.  
					</seg>
					<seg id="b.2CO.2.16" type="verse">
						I wid iḍaɛen, d ṛṛiḥa n lmut i d-ițțaken lmut ; i wid yellan deg webrid n leslak, d rriḥa n tudert i d ițțaken tudert. Anwa ihi i gzemren ad ixdem ccɣel am wagi ?  
					</seg>
					<seg id="b.2CO.2.17" type="verse">
						Nukni ur nețḥerrif ara awal n Sidi Ṛebbi iwakken a netjaṛ yis am akken xeddmen waṭas n yemdanen, lameɛna zdat Sidi Ṛebbi, ț-țideț i d-neqqaṛ mi nețbecciṛ lexbaṛ n lxiṛ  n Lmasiḥ i ɣ-d-yekkan s ɣuṛ Sidi Ṛebbi.  
					</seg>
				</div>
				<div id="b.2CO.3" type="chapter">
					<seg id="b.2CO.3.1" type="verse">
						D acekkeṛ i nebɣa a d-ncekkeṛ iman-nneɣ mi d-nenna imeslayen agi ? Eɛni neḥwaǧ ula d nukni a wen-nawi tibṛatin n lewṣaya neɣ a tent-id-nawi s ɣuṛ-wen am akken xeddmen kra n yemdanen ?  
					</seg>
					<seg id="b.2CO.3.2" type="verse">
						Tabṛaț-nneɣ, d kunwi s yiman nwen ; ț-țabṛaț yuran deg ulawen nneɣ, tețwassen yerna ɣṛan-ț akk yemdanen.  
					</seg>
					<seg id="b.2CO.3.3" type="verse">
						Iban belli tabṛaț-agi yura-ț Lmasiḥ s yiman-is mi wen-d nbecceṛ lexbaṛ n lxiṛ  ; mačči s lmidad i ț-yura lameɛna s Ṛṛuḥ n Ṛebbi yeddren, mačči ɣef teblaḍin n wezṛu i ț-ijerred lameɛna deg ulawen-nwen.  
					</seg>
					<seg id="b.2CO.3.4" type="verse">
						Lețkal-agi i nesɛa deg wayen i d-nenna, yekka-d s ɣuṛ Sidi Ṛebbi, s Lmasiḥ. 
					</seg>
					<seg id="b.2CO.3.5" type="verse">
						Ur nezmir ara a d-nini belli d nukni i gxeddmen ccɣel-agi s tezmert-nneɣ lameɛna d Sidi Ṛebbi i ɣ-d-ițțaken tazmert deg wayen akk i nxeddem. 
					</seg>
					<seg id="b.2CO.3.6" type="verse">
						D nețța i ɣ-d-ifkan tazmert s wayes i nuɣal d iqeddacen n leɛqed ajdid . Leɛqed-agi ur d-yekki ara seg wayen yuran di ccariɛa lameɛna s ɣuṛ Ṛṛuḥ iqedsen. Axaṭer ccariɛa tețțawi ɣer lmut, ma d Ṛṛuḥ iqedsen yețțak-ed tudert.  
					</seg>
					<seg id="b.2CO.3.7" type="verse">
						Ccariɛa yețwajerden ɣef teblaḍin n wezṛu tesban-ed tamanegt n Sidi Ṛebbi deg udem n Sidna Musa, yețfeǧǧiǧ wudem-is almi ur zmiren ara wat Isṛail ad muqlen ɣuṛ-es ; ɣas akken, afeǧǧeǧ-nni ur ițdum ara.  
					</seg>
					<seg id="b.2CO.3.8" type="verse">
						Ma yella ccariɛa i gețțawin ɣer lmut tban-ed s lɛaḍima am tin, acḥal ihi ara tili meqqṛet tmanegt i d-yewwi Ṛṛuḥ iqedsen i d-ițakken tudert ! 
					</seg>
					<seg id="b.2CO.3.9" type="verse">
						Ma yella leqdic ɣef ccariɛa yețțawin ɣer lmut yesɛa ccan, acḥal meqqeṛ akteṛ ccan n leqdic ɣef Ṛṛuḥ iqedsen i gețțarran imdanen d iḥeqqiyen.  
					</seg>
					<seg id="b.2CO.3.10" type="verse">
						Nezmer a d-nini : anda ara d tban tmanegt icceɛceɛen zik-nni zdat tin n tura ? Tuɣal d ulac ! 
					</seg>
					<seg id="b.2CO.3.11" type="verse">
						Ma yella ayen ur nețdum ara yesɛa ccan, acḥal ihi i t-yugar di ccan wayen yețdumun.  
					</seg>
					<seg id="b.2CO.3.12" type="verse">
						?ef ddemma n wusirem-agi, i nesɛa lețkal d ameqqran ; 
					</seg>
					<seg id="b.2CO.3.13" type="verse">
						nukni ur nelli ara am Sidna Musa  yețɣummun udem-is iwakken ur țwalin ara wat Isṛail lɛaḍima-nni ur nețdum ara.  
					</seg>
					<seg id="b.2CO.3.14" type="verse">
						Ar ass-a qquṛen iqeṛṛay-nsen, gguman ad fehmen ; imi leḥjab-nni ur yekkis ara m'ara d-ɣṛen di tira iqedsen n leɛqed aqdim, axaṭer leḥdjab-agi itekkes anagar s Ɛisa Lmasiḥ.  
					</seg>
					<seg id="b.2CO.3.15" type="verse">
						Ar ass-a, leḥjab-agi ițɣummu ulawen-nsen m'ara qqaṛen ccariɛa n Musa ; 
					</seg>
					<seg id="b.2CO.3.16" type="verse">
						meɛna  m'ara d-yuɣal wul n wemdan ɣer Sidi Ṛebbi, leḥjab-nni itekkes ; 
					</seg>
					<seg id="b.2CO.3.17" type="verse">
						axaṭer Ṛṛuḥ iqedsen, d Ṛṛuḥ n Sidi Ṛebbi. Anda yella Ṛṛuḥ n Sidi Ṛebbi, tella tlelli.  
					</seg>
					<seg id="b.2CO.3.18" type="verse">
						Nukni ur nesɛi ara leḥjab ɣef wudmawen-nneɣ, tamanegt n Sidi Ṛebbi tețban-ed deg-nneɣ am akken di lemri, Sidi Ṛebbi yețbeddil-aɣ dayem iwakken a necbu ɣuṛ-es s tmanegt yețnernin.  
					</seg>
				</div>
				<div id="b.2CO.4" type="chapter">
					<seg id="b.2CO.4.1" type="verse">
						Ihi, ur ilaq ara a nefcel imi s Ṛṛeḥma n Sidi Ṛebbi i ɣ-d ițțunefk leqdic-agi ɣef Lmasiḥ. 
					</seg>
					<seg id="b.2CO.4.2" type="verse">
						Ur neqbil ara ayen yellan d lɛib d wayen yețwaxedmen s tuffra, ur nteddu s tḥila, ur nețḥerrif awal n Ṛebbi. Meɛna nețbeggin-ed awal n Sidi Ṛebbi s tideț, iwakken imdanen meṛṛa ad slen i wawal n Ṛebbi, a t-fehmen akken yella. 
					</seg>
					<seg id="b.2CO.4.3" type="verse">
						Ma mazal lexbaṛ n lxiṛ  i wen nbecceṛ ur ițwafhem ara, lmeɛna-ines tețwaffer kan ɣef wid iḍaɛen, 
					</seg>
					<seg id="b.2CO.4.4" type="verse">
						ur numin ara s Ṛebbi ; axaṭer Cciṭan yerran iman is d ṛebbi n ddunit-agi , yesderɣel ixemmimen nsen, daymi ur walan ara tafat yellan di lexbaṛ n lxiṛ  yeɛnan tamanegt n Lmasiḥ, nețța yellan d ṣṣifa n Sidi Ṛebbi.  
					</seg>
					<seg id="b.2CO.4.5" type="verse">
						Axaṭer mačči ɣef yiman-nneɣ i nețbecciṛ, lameɛna nețbecciṛ ɣef Ɛisa Lmasiḥ Ssid-nneɣ ; ma d nukni, nuɣal d iqeddacen-nwen ɣef ddemma n Sidna Ɛisa. 
					</seg>
					<seg id="b.2CO.4.6" type="verse">
						Ṛebbi i d-yennan :  Tafat aț-țecceɛceɛ di ṭṭlam, d nețța daɣen i d-ifkan tafat tfeǧǧeǧ deg ulawen-nneɣ iwakken a ɣ-d ibeggen tamanegt-is yețfeǧǧiǧen ɣef wudem n Lmasiḥ.  
					</seg>
					<seg id="b.2CO.4.7" type="verse">
						Nukni yețțawin deg iman-nneɣ agerruj-agi, necba ticmuxin n wakal, iwakken tazmert-agi tameqqrant a d-tban belli tusa-d s ɣuṛ Sidi Ṛebbi mačči s ɣuṛ-nneɣ.  
					</seg>
					<seg id="b.2CO.4.8" type="verse">
						Nețwaḥṛes si mkul tama meɛna ur nefcil ara ; nella di teswiɛt n ṭṭiq meɛna ur neɣli ara ; 
					</seg>
					<seg id="b.2CO.4.9" type="verse">
						nețwaqheṛ meɛna Sidi Ṛebbi ur aɣ-yeǧǧi ara ; nețwarkeḍ meɛna ur aɣ-nɣin ara.  
					</seg>
					<seg id="b.2CO.4.10" type="verse">
						Nețțawi daymen di lǧețțat-nneɣ lmut n Sidna Ɛisa iwakken a d-tban daɣen deg-nneɣ tudert-is. 
					</seg>
					<seg id="b.2CO.4.11" type="verse">
						Nukni yeddren, nețqabal daymen lmut ɣef ddemma n Sidna Ɛisa, iwakken a d-tban tudert n Sidna Ɛisa di lǧețțat nneɣ ifennun. 
					</seg>
					<seg id="b.2CO.4.12" type="verse">
						S wakka lmut txeddem deg-nneɣ, ma ț-țudert txeddem deg-wen.  
					</seg>
					<seg id="b.2CO.4.13" type="verse">
						Am akken yura di tira iqedsen :  umneɣ, daymi i d-hedṛeɣ ; nukni daɣen nesɛa liman-agi, daymi i d nheddeṛ. 
					</seg>
					<seg id="b.2CO.4.14" type="verse">
						Axaṭer neẓra belli Sidi Ṛebbi i d-isseḥyan Sidna Ɛisa si ger lmegtin, a ɣ-d-isseḥyu ula d nukni akk-d Sidna Ɛisa, iwakken a ɣ issemlil yid-wen m'ara nuɣal ɣuṛ-es.  
					</seg>
					<seg id="b.2CO.4.15" type="verse">
						Ayen akk ideṛṛun yid-nneɣ, ideṛṛu ɣef ddemma-nwen, iwakken ṛṛeḥma n Sidi Ṛebbi aț-țaweḍ ɣer waṭas n yemdanen ; s wakka aṭas ara iketṛen di leḥmada n Sidi Ṛebbi, a t-cekkṛen ɣef tmanegt-is.  
					</seg>
					<seg id="b.2CO.4.16" type="verse">
						Daymi ur ilaq ara a nefcel ; axaṭer ɣas akken lǧețța-nneɣ tfennu seg wass ɣer wayeḍ, ṛṛuḥ yellan deg-nneɣ yețnerni seg wass ɣer wayeḍ.  
					</seg>
					<seg id="b.2CO.4.17" type="verse">
						Leɛtab-agi i nesɛedday tura xfif yerna ur ițdum ara ; ițheggi-yaɣ-ed tamanegt tameqqrant ur nfennu.  
					</seg>
					<seg id="b.2CO.4.18" type="verse">
						Axaṭer nukni ur nețnadi ara ɣef wayen țwalint wallen, lameɛna nețnadi ɣef leḥwayeǧ ur țwalint ara ; axaṭer leḥwayeǧ i țwalint wallen fennunt, ma d ayen ur țwalint ara, yețdumu i dayem.  
					</seg>
				</div>
				<div id="b.2CO.5" type="chapter">
					<seg id="b.2CO.5.1" type="verse">
						Lǧețțat i nesɛa di ddunit-agi am iqiḍunen ara yefnun, meɛna neẓra belli Sidi Ṛebbi ihegga-yaɣ deg igenwan tinezduɣin n dayem, mačči d ayen yexdem ufus n wemdan, meɛna d ayen yexdem nețța s yiman-is.  
					</seg>
					<seg id="b.2CO.5.2" type="verse">
						Aql-aɣ nenɛețțab zdaxel uqiḍun agi, nețṛaǧu s lḥir melmi ara naweḍ ɣer tnezduɣin n dayem yellan deg igenwan ; 
					</seg>
					<seg id="b.2CO.5.3" type="verse">
						lameɛna ilaq a nili nhegga iman-nneɣ di ddunit-agi, mačči alamma tusa-d lmut a ɣ-tawi. 
					</seg>
					<seg id="b.2CO.5.4" type="verse">
						Skud mazal-aɣ deg uqiḍun n ddunit-agi, yeɛni lǧețțat-nneɣ, nețnazaɛ am akken nbub taɛekkumt ẓẓayen ; mačči d lmut i nebɣa a nemmet, lameɛna nessaram a nels lǧețța n igenwan iwakken ad yețwakkes seg-neɣ wayen ifennun.  
					</seg>
					<seg id="b.2CO.5.5" type="verse">
						D Sidi Ṛebbi i ɣ-iheggan ɣer tudert-agi, ifka-yaɣ-d Ṛṛuḥ iqedsen d aɛeṛbun n lbaṛakat ara ɣ-d ițțunefken. 
					</seg>
					<seg id="b.2CO.5.6" type="verse">
						S wakka nesɛa daymen lețkal deg wulawen-nneɣ. Neẓra belli skud mazal-aɣ di lǧețța n ddunit-agi, aql-aɣ mazal nebɛed ɣef Sidi Ṛebbi ; 
					</seg>
					<seg id="b.2CO.5.7" type="verse">
						axaṭer tura aql-aɣ nțeddu s liman, werɛad nwala s wallen.  
					</seg>
					<seg id="b.2CO.5.8" type="verse">
						S tideț nesɛa lețkal deg wulawen nneɣ, lameɛna a wi-yufan a neffeɣ si ddunit-agi iwakken a nili ɣer tama n Sidi Ṛebbi.  
					</seg>
					<seg id="b.2CO.5.9" type="verse">
						Ama nella di ddunit-agi ama neffeɣ seg-s, nețnadi kan a neɛǧeb i Sidi Ṛebbi. 
					</seg>
					<seg id="b.2CO.5.10" type="verse">
						Axaṭer a nɛeddi meṛṛa di ccṛeɛ n Lmasiḥ, iwakken mkul yiwen ad ițțuḥaseb ɣef lxiṛ neɣ cceṛ i gexdem asmi yella di ddunit.  
					</seg>
					<seg id="b.2CO.5.11" type="verse">
						Neẓra d acu i d lmeɛna n tugdi n Sidi Ṛebbi, daymi i nețnadi a d nehdu wiyaḍ. Sidi Ṛebbi yessen ulawen-nneɣ akken ilaq, ssarameɣ ula d kunwi tessnem-aɣ, teẓram ayen yellan deg ulawen-nneɣ.  
					</seg>
					<seg id="b.2CO.5.12" type="verse">
						Mačči d zzux i nebɣa a nzux s yiman-nneɣ ɣuṛ-wen, nebɣa kan a nili d sebba n lfeṛḥ-nwen. S wakka aț-țissinem amek ara terrem awal i wid ixedmen ccan i wayen i d ițbanen s ufella kan, mačči i wayen yellan deg wulawen. 
					</seg>
					<seg id="b.2CO.5.13" type="verse">
						Ma yella llant teswiɛin i deg nɛedda tilas deg uselmed-nneɣ, nɛedda tilas iwakken a d-tban tmanegt n Sidi Ṛebbi ; m'ara netɛqqel, i nnfeɛ-nwen i netɛeqqel.  
					</seg>
					<seg id="b.2CO.5.14" type="verse">
						Nețwaḥṛes s leḥmala n Lmasiḥ yeččuṛen ulawen-nneɣ, axaṭer neẓra imi yemmut yiwen wemdan ɣef yemdanen meṛṛa, ihi mmuten meṛṛa.  
					</seg>
					<seg id="b.2CO.5.15" type="verse">
						Yemmut ɣef medden meṛṛa, iwakken wid yeddren ur țɛicin ara i yiman nsen, lameɛna ad ɛicen i win yemmuten yerna yeḥya-d ɣef ddemma-nsen.  
					</seg>
					<seg id="b.2CO.5.16" type="verse">
						Sya d asawen ur nețwali yiwen s lɛeqliya n yemdanen ; ɣas akken zik-nni uqbel a namen nella nețwali Lmasiḥ s lɛeqliya n yemdanen, tura mačči akenni i t-nețwali. 
					</seg>
					<seg id="b.2CO.5.17" type="verse">
						Ihi win iteddun deg webrid n Lmasiḥ, iɛawed ed talalit, yuɣal d amdan ajdid : ayen yellan d aqdim iɛedda, kullec yuɣal d ajdid.  
					</seg>
					<seg id="b.2CO.5.18" type="verse">
						Ayagi meṛṛa yekka-d s ɣuṛ Sidi Ṛebbi i gessemṣalaḥen imdanen yid-es s Lmasiḥ, yerna iweṣṣa-yaɣ-ed a nbecceṛ amṣaleḥ-agi i yemdanen meṛṛa n ddunit,  
					</seg>
					<seg id="b.2CO.5.19" type="verse">
						axaṭer s Lmasiḥ i gessemṣaleḥ Sidi Ṛebbi imdanen yid-es mbla ma imuqel ɣer ddnubat-nsen yerna iweṣṣa-yaɣ a nbecceṛ amṣaleḥ-agi. 
					</seg>
					<seg id="b.2CO.5.20" type="verse">
						Ihi nukni d imceggɛen n Lmasiḥ, am akken d Ṛebbi s yiman-is i wen-d-issawalen yis nneɣ : Nețḥellil-ikkun s yisem n Lmasiḥ aț-țemṣalaḥem akk-d Ṛebbi.  
					</seg>
					<seg id="b.2CO.5.21" type="verse">
						Win akken yellan d azedgan leɛmeṛ yednib, Sidi Ṛebbi yeḥkem fell-as deg umkan-nneɣ am akken d amednub i gella iwakken s tikli-nneɣ akk-d Lmasiḥ, a nili d iḥeqqiyen zdat Sidi Ṛebbi.  
					</seg>
				</div>
				<div id="b.2CO.6" type="chapter">
					<seg id="b.2CO.6.1" type="verse">
						Imi d iqeddacen n Sidi Ṛebbi i nella, bɣiɣ a kkun-nenhu ur tețḍeggiɛem ara ṛṛeḥma i wen-d ițțunefken s ɣuṛ-es. 
					</seg>
					<seg id="b.2CO.6.2" type="verse">
						Axaṭer Sidi Ṛebbi yenna-d :  Di lweqt ilaqen,  qebleɣ-ed taẓallit-ik, di lweqt n leslak, sellkeɣ-k.   Ihi tura, atan yewweḍ-ed lweqt ilaqen, yewweḍ-ed wass n leslak.  
					</seg>
					<seg id="b.2CO.6.3" type="verse">
						Di yal lḥaǧa, ur nebɣi ara a nili d ugur ula i yiwen deg-wen iwakken ur d-tețțekksem ara kra n diri di lxedma-nneɣ, 
					</seg>
					<seg id="b.2CO.6.4" type="verse">
						meɛna nețbeggin-ed belli d iqeddacen n Sidi Ṛebbi i nella deg wayen akk nxeddem : nṣebbeṛ i teswiɛin n ceddat, i lḥif, i tugdi,  
					</seg>
					<seg id="b.2CO.6.5" type="verse">
						i tiytiwin ; neṣbeṛ mi nella di leḥbus, di teswiɛin n ccwal, leɛtab, aɛawez akk-d laẓ ; 
					</seg>
					<seg id="b.2CO.6.6" type="verse">
						nedda s wul yeṣfan, s tmusni, s ṣṣbeṛ, s leḥnana, s Ṛṛuḥ iqedsen, s leḥmala n ṣṣeḥ,  
					</seg>
					<seg id="b.2CO.6.7" type="verse">
						s wawal n tideț, s tezmert n Sidi Ṛebbi, s leslaḥ n lḥeqq s wayes nețnaɣ yerna nețdafaɛ ɣef yiman-nneɣ ;  
					</seg>
					<seg id="b.2CO.6.8" type="verse">
						ama di teswiɛin n ccan neɣ n lɛaṛ, ama mi heddṛen fell-aɣ medden s lxiṛ neɣ s cceṛ. Nețwaḥseb d ikeddaben ɣas akken ț-țideț i d neqqaṛ, 
					</seg>
					<seg id="b.2CO.6.9" type="verse">
						nețwankeṛ, ɣas akken nețwassen ɣer yemdanen meṛṛa ; ḥesben-aɣ nemmut, nukni nedder ; țqehhiṛen-aɣ lameɛna ur nemmut ara ;  
					</seg>
					<seg id="b.2CO.6.10" type="verse">
						sseɣlayen-d fell-aɣ leḥzen, lameɛna nețțili daymen di lfeṛḥ. ?esben-aɣ d igellilen, lameɛna nesserbaḥ aṭas n yemdanen, ɣilen ur nesɛi acemma, lameɛna nukni ur aɣ-ixuṣṣ ula d kra.  
					</seg>
					<seg id="b.2CO.6.11" type="verse">
						Ay imezdaɣ n temdint n Kurintus, nemmeslay-awen-d, neldi-yawen mliḥ ulawen-nneɣ, 
					</seg>
					<seg id="b.2CO.6.12" type="verse">
						ur ten-neɣliq ara ɣuṛ wen, d kunwi i gɣelqen ulawen-nwen ɣuṛ-nneɣ.  
					</seg>
					<seg id="b.2CO.6.13" type="verse">
						?meslayeɣ-awen-d am akken d arraw-iw i tellam : xedmet am nukni, swesɛet ulawen-nwen ula d kunwi !  
					</seg>
					<seg id="b.2CO.6.14" type="verse">
						Ur cerrket ara d wid ur nețțamen ara s Sidi Ṛebbi iwakken aț-țxedmem am nutni. Eɛni lḥeqq d lbaṭel, zemren ad cerken ? Tafat akk-d ṭṭlam, zemren ad ddukklen ? 
					</seg>
					<seg id="b.2CO.6.15" type="verse">
						Amek ! Yezmer Lmasiḥ ad imsefham akk-d Cciṭan ? Acu n tdukli yellan ger win yețțamnen s Ṛebbi d win ur nețțamen ara ?  
					</seg>
					<seg id="b.2CO.6.16" type="verse">
						D acu icerken lǧameɛ iqedsen n Sidi Ṛebbi akk-d lmeṣnuɛat ? Axaṭer d nukni i d lǧameɛ iqedsen n Ṛebbi yeddren. Sidi Ṛebbi yenna-t-id di tira iqedsen :  Ad zedɣeɣ yerna ad lḥuɣ gar-asen,  A d iliɣ d Illu-nsen,   ad ilin d agdud iw     
					</seg>
					<seg id="b.2CO.6.17" type="verse">
						?ef wannect-agi i d-yenna Sidi Ṛebbi :   Mfaṛaqet d yemdanen-agi,  beɛdet fell-asen ;  ur țnalet ara ayen iḥeṛmen,  nekk ad sṭerḥbeɣ yis-wen ;  
					</seg>
					<seg id="b.2CO.6.18" type="verse">
						 ad iliɣ d baba-twen,  kunwi aț-țilim d arraw-iw, d yess-i ; akka i d-yenna Ṛebbi Bab n tezmert.  
					</seg>
				</div>
				<div id="b.2CO.7" type="chapter">
					<seg id="b.2CO.7.1" type="verse">
						A wid eɛzizen, imi i ɣ-d țțunefkent lemɛahdat-agi, ilaq a nessizdeg iman-nneɣ seg wayen akk issenǧasen lǧețța-nneɣ akk-d wulawen-nneɣ iwakken a nkemmel tezdeg n tikli-nneɣ akk-d Sidi Ṛebbi, s ṭṭaɛa d wannuz.  
					</seg>
					<seg id="b.2CO.7.2" type="verse">
						Qeblet-aɣ deg wulawen-nwen ! Ur neḍlim yiwen, ur nexdim cceṛ ula i yiwen, ur nečči lḥeqq n yiwen. 
					</seg>
					<seg id="b.2CO.7.3" type="verse">
						Ur d-nniɣ ara annect-agi iwakken a kkun-sḍelmeɣ ; axaṭer nniɣ-awen t-id yakan : ama nedder ama newweḍ ɣer lmut, tellam deg wulawen-nneɣ .  
					</seg>
					<seg id="b.2CO.7.4" type="verse">
						Lețkal-iw fell-awen meqqeṛ, țzuxxuɣ aṭas yis-wen ; yethedden wul-iw yerna yeččuṛ d lfeṛḥ ɣas akken nesɛedda aṭas n leɛtab.  
					</seg>
					<seg id="b.2CO.7.5" type="verse">
						Seg wasmi i d-nekcem tamurt n Masidunya ur nesteɛfa, nețwaḥṛes si mkul tama : ccwal di beṛṛa, tugdi deg ulawen-nneɣ. 
					</seg>
					<seg id="b.2CO.7.6" type="verse">
						Lameɛna Sidi Ṛebbi yețṣebbiṛen wid yețwaḥeqṛen, iṣebbeṛ aɣ s gma-tneɣ Titus mi d-yewweḍ.  
					</seg>
					<seg id="b.2CO.7.7" type="verse">
						Mačči kan mi d-yewweḍ gma tneɣ Titus i nețțuṣebbeṛ, lameɛna nețțuṣebbeṛ daɣen s ṣṣbeṛ i d-yewwi s ɣuṛ-wen. Yeḥka-yaɣ-d acḥal tețmennim a yi-teẓrem, acḥal tḥeznem d wamek tebɣam a yi-tɛiwnem seg ul. ?ef wayagi i gzad lfeṛḥ-iw.  
					</seg>
					<seg id="b.2CO.7.8" type="verse">
						?riɣ belli sḥezneɣ-kkun s tebṛaț iw tamezwarut, lameɛna ur ndimeɣ ara ; ɣas akken ndemmeɣ, ndemmeɣ kan mi ẓriɣ sḥezneɣ-kkun kra n lweqt.  
					</seg>
					<seg id="b.2CO.7.9" type="verse">
						Tura aql-i feṛḥeɣ, mačči imi i kkun-sḥezneɣ, meɛna imi s leḥzen-agi tettubem yerna tbeddlem tikli. Axaṭer leḥzen-nni i d-yeɣlin fell awen yusa-d s ɣuṛ Sidi Ṛebbi, s wakka ur d-yekki wacemma n diri s ɣuṛ-nneɣ. 
					</seg>
					<seg id="b.2CO.7.10" type="verse">
						Leḥzen i d-itekken s ɣuṛ Sidi Ṛebbi ițbeddil tikli n wemdan, yețțawi ɣer leslak yerna ur nțendemmay ara deg-s ; ma d leḥzen i d-itekken si ddunit, yețțawi ɣer lmut.  
					</seg>
					<seg id="b.2CO.7.11" type="verse">
						Leḥzen-agi-nwen yeɛǧeb aṭas Sidi Ṛebbi, walit acḥal i gexdem deg-wen : acḥal i tenneḥcamem d wamek i tḍelbem ssmaḥ ! Acḥal tendemmem, tekcem-ikkun tugdi n Sidi Ṛebbi ; acḥal tcedham a yi teẓrem yerna tebɣam a yi tɛiwnem ; amek daɣen tɛuqbem wid ixeddmen cceṛ ! Deg wayagi meṛṛa tesbeggnem-d belli teṣfam di taluft-agi.  
					</seg>
					<seg id="b.2CO.7.12" type="verse">
						Ihi ma uriɣ-awen-d, mačči ɣef ddemma n win iḍelmen neɣ win yețwaḍelmen, lameɛna iwakken a d-iban gar-awen zdat Sidi Ṛebbi, acḥal meqqeṛ leḥmala-nwen ɣuṛ-nneɣ.  
					</seg>
					<seg id="b.2CO.7.13" type="verse">
						?ef wannect-agi i theddnen wulawen-nneɣ. Sennig ṣṣbeṛ-agi, lfeṛḥ-nneɣ yennerna mi nwala acḥal yefṛeḥ yis-wen gma-tneɣ Titus, axaṭer tekksem-as anezgum.  
					</seg>
					<seg id="b.2CO.7.14" type="verse">
						?ideț zuxxeɣ yis-wen zdat-es, lameɛna ur nneḥcameɣ ara, axaṭer anagar tideț i wen-d-nheddeṛ yal ass imi ayen akken s wayes nzuxx yis-wen zdat gma-tneɣ Titus, iban-ed belli ț-țideț ;  
					</seg>
					<seg id="b.2CO.7.15" type="verse">
						lemḥibba-s ɣuṛ-wen tețnerni mkul m'ara d-immekti amek i tesṭerḥbem yis s leqdeṛ d wannuz.  
					</seg>
					<seg id="b.2CO.7.16" type="verse">
						Feṛḥeɣ imi zemreɣ ad țekleɣ fell-awen di kullec.  
					</seg>
				</div>
				<div id="b.2CO.8" type="chapter">
					<seg id="b.2CO.8.1" type="verse">
						Nebɣa a kkun-nesseɛlem ay atmaten ɣef wayen yeɛnan ṛṛeḥma i d-yefka Sidi Ṛebbi i tejmuyaɛ n imasiḥiyen yellan di tmurt n Masidunya ; 
					</seg>
					<seg id="b.2CO.8.2" type="verse">
						țwajeṛben s waṭas n lmeḥnat, lameɛna lfeṛḥ-nsen yețnerni. ?as akken d igellilen i llan yerna xuṣṣen aṭas, seddqen mbla cceḥḥa ; 
					</seg>
					<seg id="b.2CO.8.3" type="verse">
						fkan-d ayen iwumi zemren ; aql-iyi d inigi, zemreɣ a d-iniɣ fkan-d nnig n tezmert-nsen yerna xedmen ayagi s lebɣi-nsen.  
					</seg>
					<seg id="b.2CO.8.4" type="verse">
						Ssutren-aɣ-d s uḥellel iwakken a sen-nexdem lemziya a d-fken ula d nutni amur-nsen n ssadaqa-agi i njemmeɛ iwakken a ț-țnawi i watmaten n tmurt n Yahuda yellan di lexṣas.  
					</seg>
					<seg id="b.2CO.8.5" type="verse">
						Zwaren deg iman-nsen mi fkan tudert-nsen i Ṛebbi, imiren s lebɣi n Sidi Ṛebbi, rnan qeddcen fell-aɣ seg ul ; ayagi sennig wayen nessaram ! 
					</seg>
					<seg id="b.2CO.8.6" type="verse">
						S wakka ihi, nweṣṣa gma-tneɣ Titus ad ikemmel lxedma-nni i gebda ɣuṛ-wen ɣef wayen yeɛnan ssadaqa agi. 
					</seg>
					<seg id="b.2CO.8.7" type="verse">
						Am akken i tẓewṛem di kullec, ama di liman neɣ deg wawal, ama di tmusni neɣ di lemḥibba i tesɛam ɣuṛ-nneɣ, ẓewṛet daɣen di temsalt yeɛnan ssadaqa.  
					</seg>
					<seg id="b.2CO.8.8" type="verse">
						Mačči d lameṛ i bɣiɣ a wen-d fkeɣ ; ḥkiɣ-awen amek i zewṛen wiyaḍ, iwakken a kkun-jeṛṛbeɣ ma tesɛam leḥmala n tideț neɣ ala.  
					</seg>
					<seg id="b.2CO.8.9" type="verse">
						Tessnem ṛṛeḥma n Ssid-nneɣ Ɛisa Lmasiḥ yellan d Bab n lerbaḥ n ddunit meṛṛa, yuɣal d igellil ɣef ddemma-nwen iwakken a kkun isserbeḥ s tigellelt-ines.  
					</seg>
					<seg id="b.2CO.8.10" type="verse">
						A wen-d-fkeɣ ṛṛay-iw deg wayagi axaṭer d ayen i wen-ilhan : aseggas iɛeddan, d kunwi i d imezwura i gebɣan aț-țɛiwnem atmaten n tmurt n Yahuda yellan di lexṣaṣ, d kunwi daɣen i d imezwura i gebdan tjemmɛem-d ssadaqa-agi ; 
					</seg>
					<seg id="b.2CO.8.11" type="verse">
						ihi tura kemmlet ccɣel-agi i tebdam, s wayen iwumi tzemrem ; am akken i t-tebdam seg ul, kemmlet-eț s wul.  
					</seg>
					<seg id="b.2CO.8.12" type="verse">
						Sidi Ṛebbi iqebbel ssadaqa-nneɣ, lameɛna s wakken tella tezmert-nneɣ, mačči sennig wayen nezmer. 
					</seg>
					<seg id="b.2CO.8.13" type="verse">
						Ur nebɣi ara a d-nini xlut ixxamen-nwen iwakken aț-țɛiwnem wiyaḍ, lameɛna iwakken aț-țemɛadalem ;  
					</seg>
					<seg id="b.2CO.8.14" type="verse">
						ayen tesɛam d zzyada ad yenfeɛ wid ixuṣṣen tura, iwakken asm'ara txuṣṣem kunwi, a kkun-ɛiwnen s wayen sɛan d zzyada ; s wakka ihi aț-țemɛadalem, 
					</seg>
					<seg id="b.2CO.8.15" type="verse">
						akken yura di tira iqedsen :  Win yesɛan aṭas ur yesɛi ara zzyada,  ma d win yesɛan cwiṭ ur t-ixuṣṣ kra .  
					</seg>
					<seg id="b.2CO.8.16" type="verse">
						A neḥmed Sidi Ṛebbi ɣef gma tneɣ Titus imi yețḥebbiṛ fell-awen am nukni. 
					</seg>
					<seg id="b.2CO.8.17" type="verse">
						Yeqbel mi t-in-nceggeɛ, yerna uqbel a s-nini yella iqsed a n-iruḥ ɣuṛ wen s lfeṛḥ d ameqqran. 
					</seg>
					<seg id="b.2CO.8.18" type="verse">
						A nceggeɛ yid-es yiwen seg watmaten-nneɣ i cekkṛent akk tejmuyaɛ n watmaten ɣef lxedma-ines deg ubecceṛ n lexbaṛ n lxiṛ  ;  
					</seg>
					<seg id="b.2CO.8.19" type="verse">
						ur yețwaxtaṛ ara kan d aṛfiq, lameɛna ț-țijmuyaɛ n watmaten i t-ixtaṛen iwakken a ɣ-iɛiwen di ccɣel agi yeɛnan ssadaqa ɣef ddemma n tmanegt n Sidi Ṛebbi, s wakka daɣen a d-nbeggen acḥal nebɣa a nɛiwen wiyaḍ.  
					</seg>
					<seg id="b.2CO.8.20" type="verse">
						Nețḥadar iman-nneɣ iwakken ur heddṛen ara fell-aɣ lɣaci ɣef wayen yeɛnan aḍebbeṛ i nețḍebbiṛ di ssadaqa agi, axaṭer aṭas n yedrimen i d nejmeɛ ; 
					</seg>
					<seg id="b.2CO.8.21" type="verse">
						nețqellib ayen yelhan ama zdat Sidi Ṛebbi ama zdat yemdanen.  
					</seg>
					<seg id="b.2CO.8.22" type="verse">
						Nceggeɛ yid-sen gma-tneɣ agi i njeṛṛeb acḥal d abrid di yal taswiɛt, nwala amek yebɣa ad iqdec seg ul ; tikkelt-agi ẓẓwaṛa-ines di leqdic ɣef Sidi Ṛebbi tban-ed akteṛ, axaṭer yețkel fell-awen.  
					</seg>
					<seg id="b.2CO.8.23" type="verse">
						?ef wayen yeɛnan gma-tneɣ Titus, d arfiq-iw yerna ixeddem yid-i ɣef ddemma-nwen, ma d atmaten nniḍen, d imceggɛen n tejmuyaɛ n watmaten ; qeddcen iwakken a d tban tmanegt n Lmasiḥ.  
					</seg>
					<seg id="b.2CO.8.24" type="verse">
						Sbeggnet-ed ihi belli tḥemmlem ten s tideț iwakken tijmuyaɛ n watmaten ad ẓrent belli nesɛa lḥeqq imi nețzuxxu yis-wen.  
					</seg>
				</div>
				<div id="b.2CO.9" type="chapter">
					<seg id="b.2CO.9.1" type="verse">
						?ef wayen yeɛnan lemɛawna n watmaten, fiḥel ma uriɣ awen-d. 
					</seg>
					<seg id="b.2CO.9.2" type="verse">
						?riɣ acḥal tebɣam aț țqedcem, daymi i țzuxxuɣ yis-wen zdat n tejmuyaɛ n Masidunya qqaṛeɣ asen : atmaten n tmurt n Akaya heggan iman-nsen ad ɛiwnen seg useggas iɛeddan. ?ẓwaṛa-nwen di leqdic tessaki aṭas deg-sen.  
					</seg>
					<seg id="b.2CO.9.3" type="verse">
						Ceggɛeɣ atmaten-agi iwakken ad iban belli ț-țideț, tuklalem a nzux yis-wen yerna theggam iman-nwen am akken i t-id-nniɣ. 
					</seg>
					<seg id="b.2CO.9.4" type="verse">
						Ma yella ddan yid-i kra seg watmaten n Masidunya ilaq a kkun-in-afen theggam iman nwen iwakken zzux-nni i țzuxxuɣ yis wen ur iyi-țțuɣal ara d lḥecma, bɣiɣ a d-iniɣ d lḥecma nwen kunwi !  
					</seg>
					<seg id="b.2CO.9.5" type="verse">
						?ef ddemma n wannect-agi i wen-ceggɛeɣ kra seg watmaten a n-zwiren ɣuṛ-wen iwakken a d jemɛen ssadaqa-nni i ɣ-tweɛdem. S wakka m'ara n-awḍeɣ ad afeɣ theggam kullec yerna a d-iban belli ayen i tseddqem tefkam-t-id seg ul, ur kkun-iḥettem yiwen.  
					</seg>
					<seg id="b.2CO.9.6" type="verse">
						Ilaq aț-țeẓrem belli win i gzerɛen cwiṭ a d-imger cwiṭ ; ma d win izerɛen aṭas, a d-imger aṭas. 
					</seg>
					<seg id="b.2CO.9.7" type="verse">
						Mkul yiwen ilaq ad iseddeq akken yenwa deg ul-is, mačči s uḥettem neɣ s nndama axaṭer  Sidi Ṛebbi iḥemmel win ițseddiqen s lfeṛḥ.   
					</seg>
					<seg id="b.2CO.9.8" type="verse">
						Sidi Ṛebbi yesɛa tazmert a kkun id yeṛzeq s lbaṛakat n mkul ṣṣenf, ur kkun-ițxaṣṣa wacemma deg wayen akk teḥwaǧem yerna aț-țesɛum s zzyada iwakken aț-țizmirem aț-țseddqem. 
					</seg>
					<seg id="b.2CO.9.9" type="verse">
						Axaṭer yura di tira iqedsen :  Yețțak-ed lbaṛakat-is mbla cceḥḥa,  irẓeq-ed imeɣban, ṛ ṛeḥma-ines  tețdumu i dayem .    
					</seg>
					<seg id="b.2CO.9.10" type="verse">
						 Win i d-yețțaken i ufellaḥ zzerriɛa akk-d weɣṛum ara yečč , a wen-d-yefk ula i kunwi s lketṛa yerna ad issefti lbaṛakat n wayen tețseddiqem .  
					</seg>
					<seg id="b.2CO.9.11" type="verse">
						Sidi Ṛebbi ad issefti leṛzaq-nwen, s wakka aț-țizmirem aț-țseddqem mbla cceḥḥa ; imiren aṭas ara iḥemden Sidi Ṛebbi a t-cekkṛen ɣef wayen i sen-tseddqem.  
					</seg>
					<seg id="b.2CO.9.12" type="verse">
						Axaṭer ssadaqa-agi, ur tețțili ara kan d lemɛawna i watmaten, lameɛna iwakken a d-ilin daɣen waṭas n yemdanen ara iḥemden Sidi Ṛebbi.  
					</seg>
					<seg id="b.2CO.9.13" type="verse">
						Imi i d-tbeggnem belli tqeddcem ɣef lexbaṛ n lxiṛ  n Lmasiḥ yerna tfeṛṛqem ayen akk tesɛam akk-d watmaten nniḍen, țḥemmiden Sidi Ṛebbi țcekkiṛen-t ɣef liman d ṭṭaɛa nwen.  
					</seg>
					<seg id="b.2CO.9.14" type="verse">
						Deɛɛun ɣer Sidi Ṛebbi fell-awen ɣef ddemma n ṛṛeḥma tameqqrant i wen-ițțunefken s ɣuṛ-es, axaṭer ḥemmlen-kkun.  
					</seg>
					<seg id="b.2CO.9.15" type="verse">
						Ad ițțubarek Sidi Ṛebbi ɣef ṛṛeḥma-ines ur nesɛi lemtel !  
					</seg>
				</div>
				<div id="b.2CO.10" type="chapter">
					<seg id="b.2CO.10.1" type="verse">
						Nekk Bulus i ɣef qqaṛen țsetḥiɣ m'ara iliɣ zdat-wen meɛna m'ara beɛdeɣ fell-awen weɛṛeɣ ɣuṛ-wen, bɣiɣ a kkun-nhuɣ s leḥnana d ṛṛeḥma n Lmasiḥ.  
					</seg>
					<seg id="b.2CO.10.2" type="verse">
						Di leɛnaya-nwen, ur iyi-ḥeṛṛset ara ad iwɛiṛeɣ m'ara iliɣ yid-wen ! Axaṭer lewɛaṛa-inu a ț-id-sbeggneɣ s lețkal yerna mbla lḥecma ɣer wid i ɣ-iḥesben nțeddu s lɛeqliya n ddunit. 
					</seg>
					<seg id="b.2CO.10.3" type="verse">
						?-țideț d imdanen i nella, lameɛna ur nețnaɣ ara s leslaḥ s wayes țnaɣen yemdanen ;  
					</seg>
					<seg id="b.2CO.10.4" type="verse">
						axaṭer leslaḥ-nneɣ, mačči d wid i ssexdamen yemdanen lameɛna nețnaɣ s leslaḥ n Sidi Ṛebbi i gzemren ad hudden ula d leswaṛ iǧehden.  
					</seg>
					<seg id="b.2CO.10.5" type="verse">
						Nețṛuẓu awal n kra n wid yebɣan a d-kken sennig n tmusni n Sidi Ṛebbi ; nebɣa a nessiweḍ imdanen meṛṛa ad beddlen ixemmimen-nsen iwakken ad ḍuɛen Lmasiḥ. 
					</seg>
					<seg id="b.2CO.10.6" type="verse">
						Asm'ara tessawḍem ṭṭaɛa-nwen ɣer lekmal-is, imiren a nɛaqeb kra n win iɛuṣan Sidi Ṛebbi.  
					</seg>
					<seg id="b.2CO.10.7" type="verse">
						Walit tideț akken ilaq lḥal : ma yella win itḥeqqeqen belli d ayla n Lmasiḥ i gella, ilaq ad iẓer belli akken yella nețța d ayla n Lmasiḥ i nella ula d nukni.  
					</seg>
					<seg id="b.2CO.10.8" type="verse">
						?as ma zuxxeɣ s tissas i yi-d-ifka Sidi Ṛebbi, ur ssetḥaɣ ara axaṭer tissas-agi ur sseɣlayent ara, lameɛna ad ssemɣuṛent tijmuyaɛ n watmaten di liman.  
					</seg>
					<seg id="b.2CO.10.9" type="verse">
						Ur bɣiɣ ara aț-țɣilem belli bɣiɣ a kkun-sxelɛeɣ s tebṛatin-iw.  
					</seg>
					<seg id="b.2CO.10.10" type="verse">
						Axaṭer llan wid yeqqaṛen : tibṛatin n Bulus qeṛṛḥent, sɛant tissas lameɛna m'ara yili gar-aneɣ ur yesɛi lhiba ur yesɛi tissas di lehduṛ-is. 
					</seg>
					<seg id="b.2CO.10.11" type="verse">
						Win i d-yennan annect-a, ilaq ad iẓer belli akken newɛeṛ m'ara wen naru tibṛatin ara newɛeṛ daɣen m'ara nili gar-awen.  
					</seg>
					<seg id="b.2CO.10.12" type="verse">
						Ur nezmir ara a nesseɛdel neɣ a nmettel iman-nneɣ ɣer wid yețcekkiṛen iman-nsen. ?mettilen iman-nsen ɣer yiman-nsen, ḥesben ulac win yellan sennig-nsen ; xuṣṣen di lefhama.  
					</seg>
					<seg id="b.2CO.10.13" type="verse">
						Nukni, ur netzuxxu ara sennig wayen ilaqen, lameɛna nețzuxxu kan s ccɣel i ɣ-d-iwekkel Sidi Ṛebbi ; d ccɣel-agi i ɣ-issawḍen armi d ɣuṛ wen.  
					</seg>
					<seg id="b.2CO.10.14" type="verse">
						Asmi i d-nusa ɣuṛ-wen, ur nɛedda ara tilas n ccɣel-nneɣ axaṭer d nukni i wen-ibeccṛen d imezwura lexbaṛ n lxiṛ  n Lmasiḥ.  
					</seg>
					<seg id="b.2CO.10.15" type="verse">
						Ur nețzuxxu ara sennig wayen ilaqen, ur nețțawi ara ccan n lxedma n wiyaḍ lameɛna nessaram d kunwi ara yessimɣuṛen ccan n lxedma-nneɣ m'ara timɣuṛem di liman ; 
					</seg>
					<seg id="b.2CO.10.16" type="verse">
						iwakken mbla ma nɛedda i tlisa n ccɣel-nneɣ , a nbecceṛ daɣen lexbaṛ n lxiṛ  i tmura nniḍen, mačči d zzux ara nzuxx s ccɣel i xedmen wiyaḍ. Yura di tira iqedsen :  
					</seg>
					<seg id="b.2CO.10.17" type="verse">
						 Win yebɣan ad izuxx, ad izuxx s wayen ixeddem Sidi Ṛebbi.  
					</seg>
					<seg id="b.2CO.10.18" type="verse">
						Axaṭer mačči d win yețzuxxun s yiman-is i gețwaqeblen lameɛna d win yextaṛ Sidi Ṛebbi.  
					</seg>
				</div>
				<div id="b.2CO.11" type="chapter">
					<seg id="b.2CO.11.1" type="verse">
						Ah ! A lukan aț-țqeblem kra n timmuhbelt si lǧiha-w ! Lameɛna qeblet-eț kan !  
					</seg>
					<seg id="b.2CO.11.2" type="verse">
						Imi i kkun-ḥemmleɣ, țțasmeɣ fell-awen s tismin i d-yekkan s ɣuṛ Sidi Ṛebbi ; axaṭer xeḍbeɣ-kkun i yiwen n yesli kan : d Lmasiḥ ; iwakken a kkun-qeddmeɣ ɣuṛ-es am tlemẓit leɛmeṛ nezwiǧ leɛmeṛ. 
					</seg>
					<seg id="b.2CO.11.3" type="verse">
						Uggadeɣ a wen-sxeṛben ixemmimen nwen, aț-țettixṛem i neyya d ṣṣfa n wul-nwen di Lmasiḥ, aț-țedṛu yid-wen am ?ewwa i gexdeɛ wezrem s tḥila-ines.  
					</seg>
					<seg id="b.2CO.11.4" type="verse">
						Amek armi tḥessem i wid i wen-ibeccṛen Ɛisa nniḍen ur nelli d win akken i wen-nbecceṛ nukni ; amek tqeblem ṛṛuḥ iqedsen nniḍen ur nelli ara d win s wayes i tesṭerḥbem di tazwara neɣ lexbaṛ n lxiṛ  nniḍen ixulfen win akken i wen-nbecceṛ ? 
					</seg>
					<seg id="b.2CO.11.5" type="verse">
						Akken walaɣ, ṛṛusul-nni i tḥesbem d imeqqranen ur iyi-yifen deg wacemma.  
					</seg>
					<seg id="b.2CO.11.6" type="verse">
						?as akken ur ssineɣ ara ad mmeslayeɣ, lameɛna ssneɣ Sidi Ṛebbi akken ilaq yerna nbeggen awen-t-id acḥal n tikkal di mkul lḥaǧa ! 
					</seg>
					<seg id="b.2CO.11.7" type="verse">
						Asmi i wen-beccṛeɣ lexbaṛ n lxiṛ  n Lmasiḥ, eɛni ḍelmeɣ mi ssanzeɣ iman-iw iwakken a kkun ssaɛliɣ kunwi ?  
					</seg>
					<seg id="b.2CO.11.8" type="verse">
						Ɛerraɣ tijmuyaɛ nniḍen imi i yi-d-țceggiɛen idrimen iwakken ad qedceɣ fell-awen.  
					</seg>
					<seg id="b.2CO.11.9" type="verse">
						Asmi lliɣ ɣuṛ-wen, ɣas akken xuṣṣeɣ ur lliɣ ț-țaɛkumt ɣef yiwen, axaṭer atmaten i d-yusan si tmurt n Masidunya fkan-iyi-d ayen akk i ḥwaǧeɣ. Di yal lḥaǧa, ḥudreɣ iman-iw iwakken ur țțiliɣ ara ț-țaɛekkumt fell-awen, yerna mazal ad ḥadreɣ iman-iw.  
					</seg>
					<seg id="b.2CO.11.10" type="verse">
						S tideț n Lmasiḥ yellan deg-i, a d-iniɣ : yiwen ur iyi-tekkes sebba agi n zzux i sɛiɣ di tmura n Akaya. 
					</seg>
					<seg id="b.2CO.11.11" type="verse">
						Acuɣeṛ ? Eɛni ur teɛzizem ara fell-i ? Atan Sidi Ṛebbi yezṛa !  
					</seg>
					<seg id="b.2CO.11.12" type="verse">
						Ayen akka xeddmeɣ, mazal a t-xedmeɣ iwakken ur sen-țaǧǧaɣ ara abrid i wid yebɣan ad zuxxen belli xeddmen am nukni.  
					</seg>
					<seg id="b.2CO.11.13" type="verse">
						Imdanen-agi, d ṛṛusul n lekdeb, d ixeddaɛen, țțaran iman-nsen d imceggɛen n Lmasiḥ. 
					</seg>
					<seg id="b.2CO.11.14" type="verse">
						Annect-a mačči d ayen issewhamen, imi ula d Cciṭan yezmer ad yerr iman-is d lmelk yețfeǧǧiǧen am tafat. 
					</seg>
					<seg id="b.2CO.11.15" type="verse">
						Ihi daɣen, mačči d ayen yessewhamen ma yella iqeddacen-is țțaran iman-nsen d iqeddacen n webrid n lḥeqq ; lameɛna taggara-nsen aț-țili akken llan lecɣal nsen.  
					</seg>
					<seg id="b.2CO.11.16" type="verse">
						A t-id-ɛiwdeɣ, ɣuṛ-wat a yi tḥesbem d amehbul ; neɣ qeblet-iyi am akken d amehbul iwakken ula d nekk ad zuxxeɣ cwiṭ.  
					</seg>
					<seg id="b.2CO.11.17" type="verse">
						Ayen akka ara d-iniɣ, mačči s ɣuṛ Ṛebbi i d-yekka lameɛna a d-hedṛeɣ s timmuhbelt, yerna țekleɣ axaṭer sɛiɣ ayen s wayes ara zuxxeɣ.  
					</seg>
					<seg id="b.2CO.11.18" type="verse">
						Imi aṭas i gețzuxxun s lɛeqliya n ddunit-agi, ula d nekk ad zuxxeɣ. 
					</seg>
					<seg id="b.2CO.11.19" type="verse">
						Axaṭer tṣebṛem i yimehbal kunwi yesɛan leɛqel !  
					</seg>
					<seg id="b.2CO.11.20" type="verse">
						?as akken ḥesben-kkun am aklan, ččan lḥeqq-nwen, ɛerran-kkun, bbehdlen-kkun, ḥeqṛen-kkun, meɛna tṣebṛem-asen.  
					</seg>
					<seg id="b.2CO.11.21" type="verse">
						Ssetḥaɣ a t-id-iniɣ meɛna a t-id iniɣ : nukni ur nezmir ara a nexdem akka, meɛna s timmuhbelt zemreɣ a d-iniɣ : ma yella win yesɛan sebba s wayes ara izuxx, ula d nekk ad zuxxeɣ : 
					</seg>
					<seg id="b.2CO.11.22" type="verse">
						d iɛebṛaniyen i llan ? Ula d nekk d aɛibṛani ; seg wat Isṛail i llan ? Ula d nekk n wat Isṛail ; ț-țarwa n Sidna Ibṛahim ? Ula d nekk si tarwa-s ; 
					</seg>
					<seg id="b.2CO.11.23" type="verse">
						d iqeddacen n Lmasiḥ i llan ? ?ef wannect-agi daɣen a d hedṛeɣ am umdan yeffeɣ leɛqel : nekk ugareɣ-ten s waṭas, xedmeɣ akteṛ-nsen, kecmeɣ leḥbus acḥal n tikkal, țewwteɣ akteṛ-nsen, acḥal d abrid i wwḍeɣ ɣer lmut !  
					</seg>
					<seg id="b.2CO.11.24" type="verse">
						Xemsa yiberdan i ččiɣ tiyita s ɣuṛ wudayen ; mkul tikkelt s ṛebɛin tiyita ɣiṛ yiwet ; 
					</seg>
					<seg id="b.2CO.11.25" type="verse">
						tlata iberdan i yi-wten iṛumaniyen s ujelkaḍ ; yiwen webrid qṛib i yi-nɣan s weṛjam ; ɣeṛqeɣ tlata iberdan di lebḥeṛ, sɛeddaɣ yiwen wass d yiwen yiḍ deg waman.  
					</seg>
					<seg id="b.2CO.11.26" type="verse">
						Mmugreɣ-ed acḥal n wuguren m'ara tsafaṛeɣ : isaffen iweɛṛen, imakaren deg iberdan, lxuf di temdinin, deg imukan yexlan, m'ara zegreɣ i lebḥuṛ ; lxuf ger wat n tmurt-iw akk-d wid ur numin ara s Ṛebbi, lxuf ger watmaten n lekdeb.  
					</seg>
					<seg id="b.2CO.11.27" type="verse">
						Xedmeɣ yerna nneɛtabeɣ aṭas, acḥal d abrid țțuẓumeɣ, zgiɣ deg uɛawez, di laẓ akk-d fad, deg usemmiḍ akk-d ɛerru. 
					</seg>
					<seg id="b.2CO.11.28" type="verse">
						Mbla ma nniɣ-ed ayen nniḍen : aḥebbeṛ yal ass ɣef tejmuyaɛ n watmaten, 
					</seg>
					<seg id="b.2CO.11.29" type="verse">
						anwa i gfeclen di liman ur iyi-issefcel ara ? Anwa i geɣlin di ddnub ur tecɛil deg-i tmes ?  
					</seg>
					<seg id="b.2CO.11.30" type="verse">
						Ma ilaq ad zuxxeɣ, ad zuxxeɣ s wayen i d-ițbegginen belli ur sɛiɣ ara tazmert. 
					</seg>
					<seg id="b.2CO.11.31" type="verse">
						Sidi Ṛebbi yellan d baba-s n Ssid-nneɣ Ɛisa Lmasiḥ, yețțubarken i dayem, yeẓra belli ur skiddibeɣ ara !  
					</seg>
					<seg id="b.2CO.11.32" type="verse">
						Di temdint n Dimecq, ameqqran n ineɣlafen n ugellid Ariṭas yesbedd taɛessast ɣef tewwurt n temdint iwakken a yi-ṭṭfen, 
					</seg>
					<seg id="b.2CO.11.33" type="verse">
						lameɛna ṣubben iyi-d si ṭṭaq, zdaxel uḍellaɛ, lḥiḍ lḥiḍ ; s wakka i d-menɛeɣ seg ifassen-is.  
					</seg>
				</div>
				<div id="b.2CO.12" type="chapter">
					<seg id="b.2CO.12.1" type="verse">
						Eɛni ilaq ad zuxxeɣ ? Ayagi ur infiɛ ara ! Lameɛna a d-ḥkuɣ ɣef kra n leḥwayeǧ i yi-d-iweḥḥa Sidi Ṛebbi. 
					</seg>
					<seg id="b.2CO.12.2" type="verse">
						Ssneɣ yiwen wergaz yumnen s Lmasiḥ, yețwarfed alamma d igenni wis tlata ṛbeɛṭac iseggasen aya ; ur ẓriɣ ma yella yețwarfed nețța s yiman is neɣ d aweḥḥi kan i s-d-ițțuweḥḥa, anagar Sidi Ṛebbi i geẓran.  
					</seg>
					<seg id="b.2CO.12.3" type="verse">
						 ?riɣ belli argaz-agi yețwarfed ɣer lǧennet, meɛna ur ẓriɣ ma yella yețwarfed nețța s yiman-is neɣ d aweḥḥi kan i s-d-ițțuweḥḥa, anagar Sidi Ṛebbi i geẓran ; yesla i yimeslayen iwumi ur yezmir yiwen a ten-id-yini, axaṭer ur ilaq i wemdan a ten-id-iɛawed.  
					</seg>
					<seg id="b.2CO.12.5" type="verse">
						Argaz am wagi zemreɣ ad zuxxeɣ yis, ma d nekk ur sɛiɣ ara s wayes ara zuxxeɣ anagar s lqella n lǧehd-iw.  
					</seg>
					<seg id="b.2CO.12.6" type="verse">
						Lemmer bɣiɣ ad zuxxeɣ, ur țțiliɣ ara d amehbul axaṭer anagar tideț ara d-iniɣ ; lameɛna ad ssusmeɣ, imi ur bɣiɣ ara imdanen a yi-ssalin ccan sennig n wayen țwalin xeddmeɣ-t neɣ ayen sellen qqaṛeɣ t-id.  
					</seg>
					<seg id="b.2CO.12.7" type="verse">
						Yenta-yi yiwen usennan s wayes i yi-țmeḥḥin Cciṭan iwakken ur ssimɣuṛeɣ ara iman-iw yerna ur țzuxxuɣ ara s uweḥḥi-nni yesteɛǧiben i yi-d-ibeggen Sidi Ṛebbi. 
					</seg>
					<seg id="b.2CO.12.8" type="verse">
						Tlata iberdan i dɛiɣ ɣer Sidi Ṛebbi iwakken ad issebɛed fell-i lmeḥna-agi,  
					</seg>
					<seg id="b.2CO.12.9" type="verse">
						lameɛna yenna-yi-d : « steqneɛ kan s ṛṛeḥma-inu, axaṭer m'ara tfecleḍ imiren i d-tețban deg-k tezmert-iw ». Ihi bɣiɣ ad zuxxeɣ axiṛ s lqella n tezmert-iw iwakken tazmert n Lmasiḥ aț-țezdeɣ deg-i.  
					</seg>
					<seg id="b.2CO.12.10" type="verse">
						?ef wannect-agi, feṛḥeɣ m'ara fecleɣ, m'ara iliɣ di lḥeṛs, di leqheṛ, di leḥzen, di ceddat neɣ m'ara yi-regmen ɣef ddemma n Lmasiḥ, axaṭer m'ara fecleɣ imiren i ǧehdeɣ.  
					</seg>
					<seg id="b.2CO.12.11" type="verse">
						D kunwi i yi-ḥeṛsen armi heddṛeɣ am umehbul ; d kunwi i glaqen a yi-tcekkṛem, axaṭer ɣas akken ur swiɣ acemma, ur iyi-ifen deg wacemma wid iḥețțben iman-nsen d ṛṛusul.  
					</seg>
					<seg id="b.2CO.12.12" type="verse">
						Ayen akk i d-ițbegginen belli d ṛṛasul i lliɣ, yedṛa-d gar-awen : s ṣṣbeṛ ameqqran, s tezmert, s beṛhanat d licaṛat.  
					</seg>
					<seg id="b.2CO.12.13" type="verse">
						D acu i xedmeɣ i tejmuyaɛ nniḍen ur wen-t-xdimeɣ ara i kunwi, anagar imi ugiɣ ad iliɣ ț-țaɛkumt fell-awen ? Semmḥet-iyi ɣef wannect agi !  
					</seg>
					<seg id="b.2CO.12.14" type="verse">
						Aql-iyi țedduɣ a n-aseɣ ɣuṛ wen tikkelt tis tlata, yerna ur țțiliɣ ara ț-țaɛekkumt fell-awen. Mačči d idrimen-nwen i bɣiɣ lameɛna d kunwi ; axaṭer mačči d dderya i glaqen ad jemɛen i lwaldin-nsen, lameɛna d lwaldin i glaq ad jemɛen i dderya-nsen.  
					</seg>
					<seg id="b.2CO.12.15" type="verse">
						Ma d nekkini, zemreɣ ad ṣeṛṛfeɣ fell-awen seg ul ayen sɛiɣ, ad rnuɣ ad sebbleɣ ula ț-țudert-iw ɣef ddemma-nwen. Eɛni leḥmala-nwen ɣuṛ-i aț-țenqes imi i kkun-ḥemmleɣ aṭas ?  
					</seg>
					<seg id="b.2CO.12.16" type="verse">
						?-țideț ur a wen-lliɣ ara ț țaɛekkumt, lameɛna kra deg-wen qqaṛen, imi ḥeṛceɣ, ṭṭfeɣ-kkun s tḥila ! 
					</seg>
					<seg id="b.2CO.12.17" type="verse">
						Eɛni kellxeɣ-awen mi wen-ceggɛeɣ kra seg watmaten ?  
					</seg>
					<seg id="b.2CO.12.18" type="verse">
						Asmi ḥelleleɣ Tit a n-yas ɣuṛ-wen akk-d gma-tneɣ nniḍen, yella wayen i d-istenfeɛ seg-wen Titus ? Eɛni ur neddi ara nekk yid-es s yiwet n lɛeqliya akk d yiwet n tikli ?  
					</seg>
					<seg id="b.2CO.12.19" type="verse">
						Acḥal aya kunwi tɣilem nețnadi amek ara ndafeɛ ɣef yiman-nneɣ zdat-nwen. Lameɛna zdat Sidi Ṛebbi, nukni nheddeṛ-awen-d s lebɣi n Lmasiḥ. Annect-agi meṛṛa a wid eɛzizen fell-aɣ, nxeddem-it iwakken aț-țennernim di liman.  
					</seg>
					<seg id="b.2CO.12.20" type="verse">
						Axaṭer uggadeɣ m'ara n-aseɣ ɣuṛ-wen, ur kkun-țțafeɣ ara akken bɣiɣ, kunwi daɣen ur iyi-tețțafem ara akken tenwam ; uggadeɣ a n-afeɣ gar-awen amennuɣ, tismin, zzɛaf, amḥezwer, zzux, ccwal, aqeṛṛeḍ, wid yekkaten deg wiyaḍ.  
					</seg>
					<seg id="b.2CO.12.21" type="verse">
						Uggadeɣ m'ara n-aseɣ ɣuṛ-wen, ad ssetḥiɣ yis-wen zdat Sidi Ṛebbi ; uggadeɣ ad țruɣ ɣef waṭas deg-wen iɛacen zik-nni di ddnub yerna ar ass-a ur tuben, ur rrin aḍar ɣef lefsed-nsen, ɣef yir tikli-nsen akk-d ticmatin i xeddmen.  
					</seg>
				</div>
				<div id="b.2CO.13" type="chapter">
					<seg id="b.2CO.13.1" type="verse">
						Atan a n-aseɣ ɣuṛ-wen tikkelt tis tlata,  mkul taluft aț-țefru s sin neɣ tlata inigan akken yura di tira iqedsen. 
					</seg>
					<seg id="b.2CO.13.2" type="verse">
						Asmi i n-usiɣ ɣuṛ-wen tikkelt tis snat nniɣ-awen-t-id, tura daɣen ɣas ur lliɣ ara yid-wen, a t-id-ɛiwdeɣ ama i wid-nni yeɣlin di ddnub deg wayen iɛeddan, ama i wiyaḍ : asm'ara n-aseɣ ɣuṛ-wen ur țqileɣ ula d yiwen, 
					</seg>
					<seg id="b.2CO.13.3" type="verse">
						imi tebɣam aț-țetḥeqqeqem belli d Lmasiḥ i d-iheddṛen seg-i ; nețța ur nelli ara d win ifeclen ɣuṛ-wen lameɛna isbeggen-ed tazmert-is gar awen.  
					</seg>
					<seg id="b.2CO.13.4" type="verse">
						?-țideț yețwaṣleb ɣef ddemma n wefcal-ines, lameɛna yedder s tezmert n Sidi Ṛebbi ; ula d nukni nefcel imi nella di Lmasiḥ lameɛna a nidir yid-es s tezmert n Sidi Ṛebbi di leqdic-nneɣ gar-awen. 
					</seg>
					<seg id="b.2CO.13.5" type="verse">
						Jeṛṛbet tmeyyzem deg iman-nwen iwakken aț-țwalim ma tețțeddum s liman neɣ ala ; eɛni ur teɛqilem ara belli Ɛisa Lmasiḥ yella deg-wen ? Neɣ ahat tfeclem mi tețțujeṛbem ?  
					</seg>
					<seg id="b.2CO.13.6" type="verse">
						Lameɛna ssarameɣ aț-țestɛeṛfem belli nukni nbeggen-ed liman-nneɣ di teswiɛt n ujeṛṛeb !  
					</seg>
					<seg id="b.2CO.13.7" type="verse">
						Ndeɛɛu ɣer Sidi Ṛebbi iwakken ur txeddmem ara cceṛ, mačči iwakken a d-nbeggen belli nesɛa lḥeqq, lameɛna nebɣa kan aț-țxedmem lxiṛ, ɣas ma nban-ed belli nefcel deg ujeṛṛeb. 
					</seg>
					<seg id="b.2CO.13.8" type="verse">
						Axaṭer ur nesɛi ara tazmert iwakken a nxalef tideț, lameɛna nesɛa kan tazmert s wayes ara neqdec ɣef tideț.  
					</seg>
					<seg id="b.2CO.13.9" type="verse">
						Nfeṛṛeḥ s wefcal-nneɣ ma yella kunwi tǧehdem ; m'ara ndeɛɛu ɣer Sidi Ṛebbi fell-awen, nessaram aț-țennernim di liman.  
					</seg>
					<seg id="b.2CO.13.10" type="verse">
						Atah iwacu i wen-țaruɣ akkagi m'ara beɛdeɣ fell-awen, iwakken asm'ara iliɣ gar-awen, ur țiwɛiṛeɣ ara ɣuṛ-wen s tezmert i yi-d-ifka Sidi Ṛebbi, iwakken a kkun-sǧehdeɣ mačči iwakken a kkun-sseɣliɣ.  
					</seg>
					<seg id="b.2CO.13.11" type="verse">
						Tura ay atmaten ilit di lfeṛḥ, ssimɣuṛet liman-nwen, nadit amek ara tawḍem ɣer lekmal, mseǧhadet wway gar-awen, msefhamet, ɛicet di lehna, imiren Sidi Ṛebbi Bab n talwit akk-d leḥmala ad yili yid-wen.  
					</seg>
					<seg id="b.2CO.13.12" type="verse">
						?emsalamet wway gar-awen s sslam n tegmaț. Atmaten meṛṛa țsellimen fell-awen.  
					</seg>
					<seg id="b.2CO.13.13" type="verse">
						Ṛṛeḥma n Sidna Ɛisa Lmasiḥ, leḥmala n Sidi Ṛebbi ț-țdukli i d-ițțak Ṛṛuḥ iqedsen ad ilin yid-wen meṛṛa !  
					</seg>
				</div>
			</div>
			<div id="b.GAL" type="book">
				<div id="b.GAL.1" type="chapter">
					<seg id="b.GAL.1.1" type="verse">
						Nekk Bulus, yellan d ṛṛasul, mačči s ufus neɣ s lebɣi n yemdanen, lameɛna s lebɣi n Ɛisa Lmasiḥ akk-d Baba Ṛebbi i t-id isseḥyan si ger lmegtin. 
					</seg>
					<seg id="b.GAL.1.2" type="verse">
						Uriɣ tabṛaț-agi nekk d watmaten meṛṛa yellan yid-i, i tejmuyaɛ n watmaten n tmurt n Galasya : 
					</seg>
					<seg id="b.GAL.1.3" type="verse">
						ṛṛeḥma d lehna a wen-d-țțunefkent s ɣuṛ Baba-tneɣ Ṛebbi akk-d Sidna Ɛisa Lmasiḥ.  
					</seg>
					<seg id="b.GAL.1.4" type="verse">
						Lmasiḥ isebbel iman-is ɣef ddnubat-nneɣ, iwakken a ɣ-isellek si yir lǧil-agi, s lebɣi n Baba-tneɣ Ṛebbi. 
					</seg>
					<seg id="b.GAL.1.5" type="verse">
						I nețța tamanegt si lǧil ɣer lǧil ! Amin !  
					</seg>
					<seg id="b.GAL.1.6" type="verse">
						Wehmeɣ imi twexxṛem s lemɣawla ɣef win i wen-d-issawlen s ṛṛeḥma n Lmasiḥ, iwakken aț-țḍefṛem lexbaṛ n lxiṛ  nniḍen. 
					</seg>
					<seg id="b.GAL.1.7" type="verse">
						Ur wen-d-nniɣ ara akka am akken yella lexbaṛ n lxiṛ  nniḍen , lameɛna qqaṛeɣ-awen-d akka, axaṭer llan kra lɣaci i kkun-icewwlen yerna bɣan ad sɛewjen lexbaṛ n lxiṛ  yeɛnan Lmasiḥ. 
					</seg>
					<seg id="b.GAL.1.8" type="verse">
						?as a lukan d nukni, neɣ d lmelk ara d-yasen seg igenni a wen-d ibbecceṛ lexbaṛ n lxiṛ yemxalafen ɣef win i wen-d-nbecceṛ si tazwara, atan ad yețwanɛel !  
					</seg>
					<seg id="b.GAL.1.9" type="verse">
						Nenna-yawen-t-id si zik, a s-d ɛiwdeɣ tura : yețwanɛel win ara wen-d ibeccṛen lexbaṛ n lxiṛ  yemxalafen ɣef win i tqeblem !  
					</seg>
					<seg id="b.GAL.1.10" type="verse">
						Ihi tura, eɛni d lemziya n yemdanen i țnadiɣ ? Xaṭi ! D lemziya n Sidi Ṛebbi i țnadiɣ. Neɣ eɛni țnadiɣ ad ɛeǧbeɣ i yemdanen ? Lemmer i mazal țnadiɣ ad ɛeǧbeɣ i yemdanen, tili ur țțilliɣ ara d aqeddac n Lmasiḥ.  
					</seg>
					<seg id="b.GAL.1.11" type="verse">
						A wen-d-iniɣ ay atmaten belli lexbaṛ-agi n lxiṛ  i wen-d-beccṛeɣ mačči s ɣuṛ wemdan i d-yekka ; 
					</seg>
					<seg id="b.GAL.1.12" type="verse">
						axaṭer, nekk s yiman-iw mačči d amdan i yi-t-id-issawḍen neɣ i yi t-islemden, lameɛna d Sidna Ɛisa Lmasiḥ i yi-t-id-iweḥḥan.  
					</seg>
					<seg id="b.GAL.1.13" type="verse">
						Teslam ɣef tikli-inu n zik asmi lliɣ ttabaɛeɣ ddin n wat Isṛail ; teslam amek i qehṛeɣ tajmaɛt n imasiḥiyen d wamek bɣiɣ a ten-snegreɣ. 
					</seg>
					<seg id="b.GAL.1.14" type="verse">
						Asmi lliɣ ḍefṛeɣ ddin d leɛwayed n wat Isṛail, ifeɣ akk tizyiwin-iw akk-d wid n laṣel-iw, axaṭer ṭṭfeɣ di leɛwayed n lejdud-iw akken ilaq.  
					</seg>
					<seg id="b.GAL.1.15" type="verse">
						Lameɛna s ṛṛeḥma-s, Sidi Ṛebbi ixtaṛ-iyi-d uqbel a d-laleɣ yerna yessawel-iyi-d iwakken ad qedceɣ fell-as.  
					</seg>
					<seg id="b.GAL.1.16" type="verse">
						Asmi i yi-d-ibeggen Sidi Ṛebbi Mmi-s iwakken ad beccṛeɣ lexbaṛ n lxiṛ  i t-iɛnan ger wid ur nelli ara n wat Isṛail, ur cawṛeɣ ula d yiwen ; 
					</seg>
					<seg id="b.GAL.1.17" type="verse">
						yerna ur uliɣ ara ɣer temdint Lquds ɣer wid yellan d ṛṛusul uqbel-iw, lameɛna ṛuḥeɣ ɣer tmurt n waɛṛaben ; syenna uɣaleɣ-ed daɣen ɣer temdint n Dimacq.  
					</seg>
					<seg id="b.GAL.1.18" type="verse">
						Mi ɛeddan tlata iseggasen, uliɣ ɣer temdint Lquds iwakken ad issineɣ Buṭrus, qqimeɣ ɣuṛ-es xemseṭṭac wussan. 
					</seg>
					<seg id="b.GAL.1.19" type="verse">
						Lameɛna ur ẓriɣ ula d yiwen nniḍen si ṛṛusul, anagar Yeɛqub, gma-s n Ssid-nneɣ.  
					</seg>
					<seg id="b.GAL.1.20" type="verse">
						Ayen i wen-d-uriɣ akka ț-țideț, zdat Ṛebbi ur skiddibeɣ ara. 
					</seg>
					<seg id="b.GAL.1.21" type="verse">
						Syenna, ṛuḥeɣ ɣer tmura n Surya d Silisya ; 
					</seg>
					<seg id="b.GAL.1.22" type="verse">
						kra wayen kkiɣ dinna, imasiḥiyen n tejmuyaɛ n tmurt n Yahuda leɛmeṛ ẓrin udem-iw. 
					</seg>
					<seg id="b.GAL.1.23" type="verse">
						Slan kan qqaṛen fell-i : win akken yellan ițqehhiṛ deg-nneɣ, atan tura ițbecciṛ liman i gebɣa zik-nni a t-issenger. 
					</seg>
					<seg id="b.GAL.1.24" type="verse">
						Dɣa țḥemmiden Ṛebbi ɣef ddemma-w.  
					</seg>
				</div>
				<div id="b.GAL.2" type="chapter">
					<seg id="b.GAL.2.1" type="verse">
						Mi ɛeddan ṛbeɛṭac iseggasen, ɛawdeɣ uliɣ ɣer temdint n Lquds akk-d Barnabas, wwiɣ daɣen yid-i gma-tneɣ Tit. 
					</seg>
					<seg id="b.GAL.2.2" type="verse">
						Uliɣ, axaṭer d Sidi Ṛebbi i yi-t-id yumṛen deg uweḥḥi. Sfehmeɣ-asen lexbaṛ n lxiṛ  i țbecciṛeɣ ger wid ur nelli ara n wat Isṛail ; mliɣ-asen-t weḥḥed-sen i yimeqqranen n tejmaɛt iwakken ayen xedmeɣ armi d ass-a ur ițṛuḥ ara baṭel.  
					</seg>
					<seg id="b.GAL.2.3" type="verse">
						Tit, aṛfiq-iw yellan d ayunani, yiwen ur iḥettem fell-as ad iḍheṛ, 
					</seg>
					<seg id="b.GAL.2.4" type="verse">
						ɣas akken llan yir watmaten i d-ikecmen gar-aneɣ s tuffra, bɣan a t-ḥeṛsen ad iḍheṛ. Kecmen-d gar-aneɣ iwakken ad walin tilelli i nesɛa di tikli-nneɣ akk-d Ɛisa Lmasiḥ, bɣan a ɣ-rren d aklan-nsen.  
					</seg>
					<seg id="b.GAL.2.5" type="verse">
						Ula d yiwet n tikkelt ur nekni zdat-sen, iwakken tideț yellan di lexbaṛ n lxiṛ  aț-țeqqim gar-awen.  
					</seg>
					<seg id="b.GAL.2.6" type="verse">
						d wid yesɛan lqima gar-awen, [ ur iyi-tewqiɛ ara lmeɛna d acu i llan zik, axaṭer Sidi Ṛebbi ur ixeddem ara lxilaf ger yemdanen ] ; wid-nni yesɛan lqima ur ḥețțmen ara fell-i ad xedmeɣ ayen nniḍen.
					</seg>
					<seg id="b.GAL.2.7" type="verse">
						Lameɛna walan belli Sidi Ṛebbi iwekkel-iyi iwakken ad beccṛeɣ lexbaṛ n lxiṛ  i wid ur nelli ara n wat Isṛail, am akken i gceggeɛ Buṭrus ad ibecceṛ lexbaṛ n lxiṛ  i wat Isṛail.  
					</seg>
					<seg id="b.GAL.2.8" type="verse">
						Axaṭer, Sidi Ṛebbi i gerran Buṭrus d ṛṛasul n wid yellan n wat Isṛail, yerra-yi ula d nekk d ṛṛasul n wid ur nelli ara n wat Isṛail.  
					</seg>
					<seg id="b.GAL.2.9" type="verse">
						Yeɛqub, Buṭrus akk-d Yuḥenna yețwaḥesben d imeqqranen n tejmaɛt, setɛeṛfen belli d Sidi Ṛebbi i yi-d ifkan ccɣel-agi, dɣa selmen fell-aneɣ afus deg ufus iwakken a ɣ-d-beggnen belli qeblen ayagi. Imiren nemsefham : nutni ad ṛuḥen ad beccṛen i wat Isṛail, ma d nekk akk-d Barnabas, a nṛuḥ a nbecceṛ i wid ur nelli ara n wat Isṛail ; 
					</seg>
					<seg id="b.GAL.2.10" type="verse">
						acu kan, weṣṣan-aɣ iwakken ur ntețțu ara igellilen n tejmuyaɛ-nsen yellan di temdint n Lquds, ayagi ur stehzaɣ ara deg-s, xedmeɣ-t seg-wul.  
					</seg>
					<seg id="b.GAL.2.11" type="verse">
						Asmi i d-yusa Buṭrus ɣer temdint n Antyuc, qubleɣ-t ɣer wudem-is zdat lɣaci, axaṭer yeɣleḍ.  
					</seg>
					<seg id="b.GAL.2.12" type="verse">
						Uqbel a d-asen kra n yemdanen i d-iceggeɛ Yeɛqub, yella itețț akk-d watmaten ur nelli ara n wat Isṛail, lameɛna akken kan i d-wwḍen, iḥbes lmakla yid-sen iwexxeṛ fell-asen, axaṭer yuggad wid iṭṭfen di lɛaddat n wat Isṛail.  
					</seg>
					<seg id="b.GAL.2.13" type="verse">
						Atmaten nniḍen n wat Isṛail xedmen am nețța, wexxṛen ula d nutni, yuɣal armi ula d Barnabas iɛuned-iten.  
					</seg>
					<seg id="b.GAL.2.14" type="verse">
						Mi walaɣ ur teddun ara akken ilaq am akken i d-yeqqaṛ lexbaṛ n lxiṛ , nniɣ i Buṭrus zdat lɣaci meṛṛa : ma yella kečč yellan seg wat Isṛail tețɛiceḍ am wid ur nelli ara n wat Isṛail, amek ara tḥeṛṣeḍ wid ur nelli ara n wat Isṛail ad ɛicen am wat Isṛail ?  
					</seg>
					<seg id="b.GAL.2.15" type="verse">
						Nukni ur nelli ara d imednuben am leǧnas nniḍen, laṣel-nneɣ seg wat Isṛail.  
					</seg>
					<seg id="b.GAL.2.16" type="verse">
						Lameɛna neẓra belli amdan yețțuɣal d aḥeqqi zdat Sidi Ṛebbi s liman-ines di Ɛisa Lmasiḥ, mačči imi gxeddem ayen i d-teqqaṛ ccariɛa ; daymi ula d nukni numen s Ɛisa Lmasiḥ, iwakken a nuɣal d iḥeqqiyen zdat Sidi Ṛebbi s liman di Ɛisa Lmasiḥ, mačči imi nxeddem ayen i d-teqqaṛ ccariɛa n Musa. Axaṭer ula d yiwen ur izmir ad yuɣal d aḥeqqi zdat Ṛebbi imi i gettabaɛ ccariɛa n Musa.  
					</seg>
					<seg id="b.GAL.2.17" type="verse">
						Nukni nețnadi a nuɣal d iḥeqqiyen s liman di Lmasiḥ ; ma nufa iman-nneɣ d imednuben ula d nukni am leǧnas nniḍen, eɛni d Lmasiḥ i ɣ-ițțawin ɣer ddnub ? Xaṭi !  
					</seg>
					<seg id="b.GAL.2.18" type="verse">
						Axaṭer ma uɣaleɣ ɣer ccariɛa nni i ǧǧiɣ, ihi rriɣ iman-iw d amɛaṣi ;  
					</seg>
					<seg id="b.GAL.2.19" type="verse">
						ɣef wayen yeɛnan ccariɛa aql-iyi mmuteɣ, yerna d nețțat i yi-wwin ɣer lmut ; ayagi yedṛa-d iwakken ad sɛuɣ tudert di Sidi Ṛebbi ; aql-iyi țwasemmṛeɣ ɣef wumidag akk-d Lmasiḥ.  
					</seg>
					<seg id="b.GAL.2.20" type="verse">
						Tura mačči d nekk i gețțidiren, d Lmasiḥ i gețțidiren deg-i ; axaṭer tudert-iw di ddunit, țɛiceɣ-ț s liman di Mmi-s n Sidi Ṛebbi i yi-ḥemmlen yerna isebbel iman-is fell-i.  
					</seg>
					<seg id="b.GAL.2.21" type="verse">
						Ur sseɣlayeɣ ara lqima n ṛṛeḥma n Sidi Ṛebbi, axaṭer ma nezmer a nuɣal d iḥeqqiyen zdat Ṛebbi s ccariɛa n Musa, ihi Lmasiḥ yemmut ɣef wulac !  
					</seg>
				</div>
				<div id="b.GAL.3" type="chapter">
					<seg id="b.GAL.3.1" type="verse">
						Ay at Galasya ur nessin leṣlaḥ nsen ! Anwa i kkun-iseḥḥren kunwi iwumi i d-nessefhem akken ilaq lmut n Ɛisa Lmasiḥ ɣef wumidag ?  
					</seg>
					<seg id="b.GAL.3.2" type="verse">
						?ef wayagi kan i bɣiɣ a kkun steqsiɣ : amek i wen-d-ițțunefk Ṛṛuḥ iqedsen, imi i txeddmem ayen i d-teqqaṛ ccariɛa neɣ imi teslam yerna tumnem s lexbaṛ n lxiṛ  n Lmasiḥ ?  
					</seg>
					<seg id="b.GAL.3.3" type="verse">
						Eɛni ixuṣṣ-ikkun leɛqel ? Amek, di tazwara tețțeklem ɣef Ṛṛuḥ iqedsen, tura tebɣam aț-țețțeklem ɣef yiman-nwen ? 
					</seg>
					<seg id="b.GAL.3.4" type="verse">
						Eɛni ayen akk i tenɛețțabem iṛuḥ baṭel ? Ur ḥsiɣ ara iṛuḥ baṭel !  
					</seg>
					<seg id="b.GAL.3.5" type="verse">
						Win i wen-d-ifkan Ṛṛuḥ iqedsen, ixeddmen lbeṛhanat gar-awen, eɛni ixeddem-iten imi i tettabaɛem ccariɛa neɣ imi tumnem s lexbaṛ n lxiṛ  iwumi teslam ?  
					</seg>
					<seg id="b.GAL.3.6" type="verse">
						Akken yura :  Ibṛahim yumen s Ṛebbi, yețkel fell-as, daymi i t-iḥseb Sidi Ṛebbi d aḥeqqi.  
					</seg>
					<seg id="b.GAL.3.7" type="verse">
						Ilaq aț-țfehmem ihi, wid iteddun s liman, d nutni i d arraw n tideț n Sidna Ibṛahim.  
					</seg>
					<seg id="b.GAL.3.8" type="verse">
						Si zik i d-ixebbeṛ Sidi Ṛebbi di tira iqedsen belli ad yerr leǧnas ur nelli ara n wat Isṛail d iḥeqqiyen ɣef ddemma n liman nsen, mi genna i Sidna Ibṛahim lexbaṛ-agi n lxiṛ  : Leǧnas meṛṛa n ddunit ad țțubarken yis-ek ;  
					</seg>
					<seg id="b.GAL.3.9" type="verse">
						ihi kra n win yumnen s Ṛebbi akken yumen yis Ibṛahim, ad ițțubarek am nețța.  
					</seg>
					<seg id="b.GAL.3.10" type="verse">
						Axaṭer wid yettabaɛen ccariɛa iwakken ad țwaqeblen ɣer Ṛebbi, deɛwessu tezga fell-asen imi yura : ad ițwanɛel kra n win yettabaɛen ccariɛa, ur nxeddem ara ayen akk yuran deg-s.  
					</seg>
					<seg id="b.GAL.3.11" type="verse">
						Ula d yiwen ur izmir ad yuɣal d aḥeqqi zdat Ṛebbi s ccariɛa, ayagi d ayen ibanen imi yura : Aḥeqqi ad yidir s liman.   
					</seg>
					<seg id="b.GAL.3.12" type="verse">
						Abrid n ccariɛa d webrid n liman mxalafen, imi yura : d win ara ixedmen ayen akk i d-teqqaṛ ccariɛa ara yesɛun tudert n dayem.  
					</seg>
					<seg id="b.GAL.3.13" type="verse">
						Lmasiḥ icufeɛ-aɣ-d si deɛwessu n ccariɛa, d nețța i gețwaneɛlen deg umkan-nneɣ ; axaṭer yura :  ițwanɛel kra n win ițwaɛelqen ɣer ttejṛa.  
					</seg>
					<seg id="b.GAL.3.14" type="verse">
						Ayagi yedṛa-d iwakken s Ɛisa Lmasiḥ, leǧnas ur nelli ara n wat Isṛail ad weṛten lbaṛaka i gefka Sidi Ṛebbi i Ibṛahim ; s liman ara ɣ-d ițțunefk Ṛṛuḥ iqedsen i ɣ-iwɛed Sidi Ṛebbi.  
					</seg>
					<seg id="b.GAL.3.15" type="verse">
						Ay atmaten, a wen-d-fkeɣ lemtel yellan di lɛaddat-nneɣ : m'ara yexdem yiwen leɛqed akken ilaq, yiwen ur izmir a t-inkeṛ neɣ a s-yernu kra.  
					</seg>
					<seg id="b.GAL.3.16" type="verse">
						Ihi, Sidi Ṛebbi yefka lemɛahda i Ibṛahim akk-d win ara d-ilalen seg-s, ( ur d-yenni ara : i wid ara d-ilalen seg-s am akken aṭas i gellan ). Di tira iqedsen yura :  i win ara d-ilalen seg-k ; win i ɣef yura wayagi, d Lmasiḥ.  
					</seg>
					<seg id="b.GAL.3.17" type="verse">
						Atah wayen bɣiɣ a d-iniɣ : di tazwara Sidi Ṛebbi yesbedd leɛqed akken ilaq, ccariɛa i d-yusan ṛebɛa meyya utlatin iseggasen deffir-es, ur tezmir ara aț-țemḥu leɛqed-agi, neɣ m'ulac aț-țeɣli lqima n lemɛahda n Sidi Ṛebbi.  
					</seg>
					<seg id="b.GAL.3.18" type="verse">
						Lemmer si ccariɛa ara newṛet leslak, acuɣeṛ lemɛahda ? Axaṭer s lemɛahda-agi i d-ibeggen Sidi Ṛebbi ṛṛeḥma-s i Ibṛahim.  
					</seg>
					<seg id="b.GAL.3.19" type="verse">
						Acuɣeṛ ihi i d-tețțunefk ccariɛa ? Tețțunefk-ed iwakken a d-tesbeggen belli nɛuṣa lumuṛ n Sidi Ṛebbi, alamma yusa-d win akken ara d ilalen si dderya n Ibṛahim iwumi d tețțunefk lemɛahda. D lmalayekkat i d-yewwin ccariɛa ɣer ufus n Sidna Musa iwakken a ț-id-issiweḍ i yemdanen. 
					</seg>
					<seg id="b.GAL.3.20" type="verse">
						Sidi Ṛebbi iceggeɛ-ed amdan iwakken a d-yessiweḍ ccariɛa i wiyaḍ, meɛna ur iḥwaǧ ara amdan iwakken ad isbedd leɛqed yid-sen. 
					</seg>
					<seg id="b.GAL.3.21" type="verse">
						Eɛni ccariɛa txulef lemɛahdat n Sidi Ṛebbi ? Xaṭi ! Lemmer ccariɛa tezmer a d-tefk tudert i wemdan, tili yezmer wemdan ad yuɣal d aḥeqqi zdat Ṛebbi s ccariɛa.  
					</seg>
					<seg id="b.GAL.3.22" type="verse">
						Lameɛna tira iqedsen nnant-ed : ddunit meṛṛa tella seddaw tezmert n ddnub ; iwacu ? Iwakken lemɛahda n Sidi Ṛebbi aț-țețțunefk i yemdanen meṛṛa ɣef ddemma n liman-nsen di Ɛisa Lmasiḥ.  
					</seg>
					<seg id="b.GAL.3.23" type="verse">
						Uqbel a d-yas lweqt i deg ara namen s Lmasiḥ, nella seddaw leḥkum n ccariɛa, armi d ass i deg i d-yedheṛ webrid n liman.  
					</seg>
					<seg id="b.GAL.3.24" type="verse">
						S wakka, nețțuṛebba-d s ccariɛa armi d asmi d-yusa Lmasiḥ iwakken a ɣ-yerr d iḥeqqiyen zdat Ṛebbi s liman.  
					</seg>
					<seg id="b.GAL.3.25" type="verse">
						Tura yusa-d lweqt i deg ara namen s Lmasiḥ, ifuk fell-aneɣ leḥkum n ccariɛa. 
					</seg>
					<seg id="b.GAL.3.26" type="verse">
						Axaṭer tuɣalem akk d arraw n Sidi Ṛebbi s liman di Ɛisa Lmasiḥ. 
					</seg>
					<seg id="b.GAL.3.27" type="verse">
						Kunwi akk yețwaɣeḍsen s yisem n Lmasiḥ, tețɛicim tudert tajḍiṭ yellan di Lmasiḥ.  
					</seg>
					<seg id="b.GAL.3.28" type="verse">
						Tura ulac lxilaf ger wat Isṛail d iyunaniyen, ger waklan d iḥeṛṛiyen, ger yergazen ț-țilawin, axaṭer kunwi akk tuɣalem d yiwen di Ɛisa Lmasiḥ. 
					</seg>
					<seg id="b.GAL.3.29" type="verse">
						Yerna ma tellam d ayla n Lmasiḥ, aql-ikkun si dderya n Ibṛahim, wid ara iweṛten akken i t-id-iwɛed Sidi Ṛebbi.  
					</seg>
				</div>
				<div id="b.GAL.4" type="chapter">
					<seg id="b.GAL.4.1" type="verse">
						Atah wayen i bɣiɣ a t-id-iniɣ : qqaṛeɣ-awen skud win ara iweṛten mazal-it meẓẓi, ur yemxalaf ara nețța d win yellan d akli, ɣas akken d nețța ara yuɣalen d bab n kullec ; 
					</seg>
					<seg id="b.GAL.4.2" type="verse">
						lameɛna ilaq-as ad yaɣ awal i wid ițelhayen yid-es, iseddayen lecɣal-is, alamma yessaweḍ leɛmeṛ akken i d-iweṣṣa baba-s.  
					</seg>
					<seg id="b.GAL.4.3" type="verse">
						Akken daɣen ula d nukni asmi nella meẓẓiyit, nɛac seddaw leḥkum n leqwanen n ddunit, 
					</seg>
					<seg id="b.GAL.4.4" type="verse">
						meɛna asmi i d-yewweḍ lweqt i ɣ-iweɛɛed Sidi Ṛebbi, iceggeɛ-ed Mmi-s i d-ilulen si tmeṭṭut, iɛac seddaw leḥkum n ccariɛa, 
					</seg>
					<seg id="b.GAL.4.5" type="verse">
						iwakken a d-ifdu wid yellan seddaw leḥkum n ccariɛa, iwakken a nuɣal d arraw-is.  
					</seg>
					<seg id="b.GAL.4.6" type="verse">
						Tura imi nuɣal d arraw n Sidi Ṛebbi, ifka-yaɣ-d ɣer wulawen-nneɣ Ṛṛuḥ n Mmi-s s wayes i nessawal i Ṛebbi : « Abba » ! Yeɛni : a Baba !  
					</seg>
					<seg id="b.GAL.4.7" type="verse">
						S wakka, ikkes fell-awen uzaglu n tkelwa, tuɣalem seg warraw-is ; ma tellam seg warraw-is, d kunwi ara iweṛten ayen i wen-iwɛed Sidi Ṛebbi s ṛṛeḥma-ines.  
					</seg>
					<seg id="b.GAL.4.8" type="verse">
						Zik-nni ur tessinem ara Ṛebbi yerna tețɛebbidem lemqamat d ssadaț deg umkan n Ṛebbi. 
					</seg>
					<seg id="b.GAL.4.9" type="verse">
						Lameɛna tura mi tessnem Ṛebbi, yerna nețța iḥseb ikkun d arraw-is, amek armi tebɣam aț-țuɣalem ɣer lɛaddat n zik ur nesɛi lmeɛna iwakken aț-țilim seddaw uzaglu-nsent ?  
					</seg>
					<seg id="b.GAL.4.10" type="verse">
						Tețțakem lqima i leɛyudat n kra wussan, kra wagguren, kra lewqat d kra yiseggasen ! 
					</seg>
					<seg id="b.GAL.4.11" type="verse">
						Uggadeɣ ayen i nɛețțabeɣ akk fell-awen iṛuḥ baṭel. 
					</seg>
					<seg id="b.GAL.4.12" type="verse">
						Ay atmaten di leɛnaya-nwen, uɣalet am nekkini, imi ula d nekk lliɣ am kunwi. Ur iyi-texdimem acemma n diri.  
					</seg>
					<seg id="b.GAL.4.13" type="verse">
						Ur tecfim ara belli d lehlak i yi-ṭṭfen ɣuṛ-wen mi wen-beccṛeɣ lexbaṛ n lxiṛ  ass amezwaru. 
					</seg>
					<seg id="b.GAL.4.14" type="verse">
						?as akken lehlak-iw yeɛfen, ur teɛyim deg-i, ur iyi-teḥqiṛem, lameɛna telham yis-i am akken d lmelk n Sidi Ṛebbi neɣ d Ɛisa Lmasiḥ s yiman-is i lliɣ.  
					</seg>
					<seg id="b.GAL.4.15" type="verse">
						Anda-t lfeṛḥ-nni-nwen n zik ? Acu i gedṛan yid-wen ? Zemreɣ ad cehdeɣ fell-awen belli, lemmer d ayen iwumi tzemrem a t-txedmem, tili tekksem-d allen-nwen iwakken a yi-tent-id-tefkem.  
					</seg>
					<seg id="b.GAL.4.16" type="verse">
						Eɛni uɣaleɣ awen tura d aɛdaw imi i wen-d qqaṛeɣ tideț ?  
					</seg>
					<seg id="b.GAL.4.17" type="verse">
						Imdanen-agi țbegginen-awen-d belli ḥemmlen-kkun, lameɛna nutni ččuṛen ț-țiḥila ; bɣan kan a kkun sbeɛden fell-i iwakken a ten-tettebɛem nutni. 
					</seg>
					<seg id="b.GAL.4.18" type="verse">
						Yelha ma ixeddem yiwen lxiṛ, mačči kan m'ara iliɣ gar-awen lameɛna di mkul lweqt.  
					</seg>
					<seg id="b.GAL.4.19" type="verse">
						Ay arraw-iw, aql-i nɛețțabeɣ tura daɣen ɣef ddemma-nwen am tmeṭṭut yeṭṭfen addud, alamma iban-ed Lmasiḥ deg-wen.  
					</seg>
					<seg id="b.GAL.4.20" type="verse">
						Acḥal mennaɣ ad iliɣ gar-awen di teswiɛt-agi i wakken a wen-d mmeslayeɣ akken nniḍen, axaṭer aql-iyi tḥeyyṛeɣ ɣef ddemma-nwen.  
					</seg>
					<seg id="b.GAL.4.21" type="verse">
						Init-iyi-d, kunwi yebɣan aț-țilim seddaw leḥkum n ccariɛa, eɛni ur teslim ara i wayen i d-teqqaṛ ccariɛa ?  
					</seg>
					<seg id="b.GAL.4.22" type="verse">
						Atah wayen i d-teqqaṛ : Sidna Ibṛahim yesɛa sin warraw-is, yiwen seg Haǧiṛa yellan ț-țaklit, wayeḍ seg Saṛa yellan ț-țaḥeṛṛit. 
					</seg>
					<seg id="b.GAL.4.23" type="verse">
						Lameɛna mmi-s n taklit-nni, ilul-ed s lebɣi n wemdan, ma d mmi-s n tḥeṛṛit-nni, ilul-ed ɣef ddemma n lemɛahda n Sidi Ṛebbi.  
					</seg>
					<seg id="b.GAL.4.24" type="verse">
						Taqsiṭ-agi tesɛa lmeɛna nniḍen : snat n tilawin-agi țusemmant d sin leɛqud : yiwen n leɛqed d win n wedrar n Sinay i d-ițaǧǧan aklan, yeɛni : d Haǧiṛa.  
					</seg>
					<seg id="b.GAL.4.25" type="verse">
						Haǧiṛa, d adrar n Sinay yellan di tmurt n waɛṛaben, tețmettil-ed tamdint n Lquds n tura, i gellan ț-țaklit s nețțat s warraw-is. 
					</seg>
					<seg id="b.GAL.4.26" type="verse">
						Lameɛna tamdint n Lquds yellan deg igenwan ț-țaḥeṛṛit, d nețțat i d yemma-tneɣ.  
					</seg>
					<seg id="b.GAL.4.27" type="verse">
						Axaṭer yura :  Efṛeḥ kemm a tiɛiqeṛt  ur nețțarew ara !    Ɛeggeḍ s lfeṛḥ kemm  ur nessin lewjaɛ n tarrawt !   Axaṭer tameṭṭut yețwaḥeqṛen, aț-țes ɛu  dderya  akteṛ n tin yesɛan argaz-is .  
					</seg>
					<seg id="b.GAL.4.28" type="verse">
						Ma d kunwi ay atmaten, d arraw n lemɛahda i tellam am Isḥaq.  
					</seg>
					<seg id="b.GAL.4.29" type="verse">
						Zik-nni, win i d-ilulen s lebɣi n wemdan ițqehhiṛ win i d-ilulen s lebɣi n Ṛṛuḥ n Ṛebbi, akka i gella lḥal ar ass-a.  
					</seg>
					<seg id="b.GAL.4.30" type="verse">
						Lameɛna d acu yuran di tira iqedsen ?  Enfu taklit d mmi-s ;axaṭer mmi-s n taklit ur ilaq ara ad iwṛet akk-d mmi-s n tmeṭṭut taḥeṛṛit .  
					</seg>
					<seg id="b.GAL.4.31" type="verse">
						Akka ay atmaten, ur nelli ara d arraw n taklit lameɛna d arraw n tmeṭṭut taḥeṛṛit.  
					</seg>
				</div>
				<div id="b.GAL.5" type="chapter">
					<seg id="b.GAL.5.1" type="verse">
						Ɛisa Lmasiḥ isellek-aɣ iwakken a nesɛu tilleli n tideț. Ihi ḥerzet tilelli-agi, ḥadret aț-țuɣalem d aklan ! 
					</seg>
					<seg id="b.GAL.5.2" type="verse">
						?esset-iyi-d ! Nekk Bulus, nniɣ awen-d : ma yella tḍehṛem, Lmasiḥ ur kkun-infiɛ ara.  
					</seg>
					<seg id="b.GAL.5.3" type="verse">
						Yerna ad ɛawdeɣ a d-iniɣ i yal argaz i gḍehṛen, belli ilzem ad ixdem ayen akk i d-tenna ccariɛa.  
					</seg>
					<seg id="b.GAL.5.4" type="verse">
						Kunwi yețnadin aț-țuɣalem d iḥeqqiyen zdat Ṛebbi s ccariɛa, ur d-yeqqim wacemma gar-awen d Lmasiḥ, tețwaḥeṛmem si ṛṛeḥma n Sidi Ṛebbi. 
					</seg>
					<seg id="b.GAL.5.5" type="verse">
						Ma d nukni, nessaram a ɣ-yerr Sidi Ṛebbi d iḥeqqiyen zdat-es ; ayagi nețṛaǧu-t s Ṛṛuḥ iqedsen akk-d liman.  
					</seg>
					<seg id="b.GAL.5.6" type="verse">
						Axaṭer, di tikli-nneɣ akk-d Ɛisa Lmasiḥ, neḍheṛ neɣ ur neḍhiṛ ara, ayagi ur yesɛi ara azal ; ayen yesɛan azal, d liman i d-țbegginen lecɣal i nxeddem s leḥmala.  
					</seg>
					<seg id="b.GAL.5.7" type="verse">
						Di tazwara tewwim abrid ilaqen, anwa i kkun-issufɣen i webrid n tideț ? 
					</seg>
					<seg id="b.GAL.5.8" type="verse">
						Ṛṛay-agi ur d-yekki ara s ɣuṛ Sidi Ṛebbi i wen-d-issawlen. 
					</seg>
					<seg id="b.GAL.5.9" type="verse">
						Akken qqaṛen : « Ciṭṭuḥ n temtunt ( iɣes n temtunt ) yessalay akk arukti.»  
					</seg>
					<seg id="b.GAL.5.10" type="verse">
						Lameɛna Sidi Ṛebbi ihedden ul-iw fell-awen, țekleɣ belli ur tețxemmimem ara akken nniḍen. Lameɛna win i kkun-icewwlen, akken ibɣu yili, a t-iɛaqeb Sidi Ṛebbi.  
					</seg>
					<seg id="b.GAL.5.11" type="verse">
						Lemmer mazal nehhuɣ ar tura ɣef ṭṭhaṛa, iwacu i yi-mazal țwaqehṛeɣ ? Tili lexbaṛ i nețbecciṛ ɣef Lmasiḥ ițwasemmṛen ɣef wumidag, ur yețțili d ugur ula i yiwen. 
					</seg>
					<seg id="b.GAL.5.12" type="verse">
						Wid-nni i kkun-icewwlen ɣef ṭṭhaṛa ad ṛuḥen ihi ad ɛegben iman-nsen.  
					</seg>
					<seg id="b.GAL.5.13" type="verse">
						Ay atmaten, Sidi Ṛebbi ifka yawen tilelli, ur d-țafet ara sebba s wayes ara txedmem s tlelli-agi lebɣi n tnefsit-nwen ; lameɛna beggnet-ed lmaḥibba yellan gar-awen.  
					</seg>
					<seg id="b.GAL.5.14" type="verse">
						Axaṭer lameṛ i gesdukklen meṛṛa ccariɛa d wagi :  ḥemmel lɣiṛ-ik am yiman-ik .  
					</seg>
					<seg id="b.GAL.5.15" type="verse">
						Ma yella tețțemkerracem am lewḥuc yerna wa itețț wa, ḥadret iman-nwen neɣ m'ulac yiwen ad issenger wayeḍ.  
					</seg>
					<seg id="b.GAL.5.16" type="verse">
						Ddut ihi s lebɣi n Ṛṛuḥ iqedsen, iwakken ur txeddmem ara lebɣi n tnefsit-nwen. 
					</seg>
					<seg id="b.GAL.5.17" type="verse">
						Axaṭer lebɣi n tnefsit ixulef lebɣi n Ṛṛuḥ iqedsen, akken daɣen lebɣi n Ṛṛuḥ iqedsen ixulef lebɣi n tnefsit ; d iɛdawen wway gar-asen, daymi ur tezmirem ara aț-țxedmem akken tebɣam.  
					</seg>
					<seg id="b.GAL.5.18" type="verse">
						Lameɛna ma yella tleḥḥum s lebɣi n Ṛṛuḥ iqedsen, atan ihi ur tellim ara seddaw leḥkum n ccariɛa.  
					</seg>
					<seg id="b.GAL.5.19" type="verse">
						Axaṭer, lefɛayel n tnefsit țbanen : zzna, leḥṛam, lefsad, 
					</seg>
					<seg id="b.GAL.5.20" type="verse">
						zzyaṛa n lemqamat, ssḥur, lkeṛh, ccwal, tismin, zzɛaf, wid yebɣan a d-kken sennig wiyaḍ, assexṛeb, wid ifeṛqen ț-țirebbaɛ, 
					</seg>
					<seg id="b.GAL.5.21" type="verse">
						ṭṭmeɛ, ssekṛan, at iɛebbaḍ ur nesɛi lqaɛ d wayen akk ițemcabin ɣer wayagi meṛṛa. Ɛeggneɣ-awen-d am akken i wen-d-nniɣ yakan : wid i gxeddmen lecɣal-agi ur seɛɛun ara amkan di tgelda n Sidi Ṛebbi.  
					</seg>
					<seg id="b.GAL.5.22" type="verse">
						Lameɛna atan wayen i d-itekken si Ṛṛuḥ iqedsen : leḥmala, lfeṛḥ, lehna, ṣṣbeṛ, lehhu, leḥnana, liman, 
					</seg>
					<seg id="b.GAL.5.23" type="verse">
						ul yeṣfan, aɣlab n tnefsit ; eɛni ccariɛa tugi annect-agi ?  
					</seg>
					<seg id="b.GAL.5.24" type="verse">
						Wid yellan n Ɛisa Lmasiḥ, semmṛen ɣef wumidag lebɣi n tnefsit-nsen, s ccehwat-is d umenni ines. 
					</seg>
					<seg id="b.GAL.5.25" type="verse">
						Imi d Ṛṛuḥ iqedsen i ɣ-d ifkan tudert, ilaq-aɣ ihi a neddu di lebɣi ines.  
					</seg>
					<seg id="b.GAL.5.26" type="verse">
						Ur ilaq a nessimɣuṛ iman nneɣ, ur ilaq a nețnaɣ neɣ a nețțemyasam wway-gar-aneɣ.  
					</seg>
				</div>
				<div id="b.GAL.6" type="chapter">
					<seg id="b.GAL.6.1" type="verse">
						Ay atmaten, kunwi ileḥḥun s Ṛṛuḥ iqedsen, ma teṭṭfem yiwen yeɣleḍ, erret-ț-id ɣer webrid s leḥnana ; ḥadret ɣef yiman-nwen, axaṭer tzemrem aț-țeɣlim ula d kunwi deg ujeṛṛeb. 
					</seg>
					<seg id="b.GAL.6.2" type="verse">
						?emɛawanet deg unerfud n tɛekkmin nwen, s wakka ara tḍuɛem ayen i d-tenna ccariɛa n Lmasiḥ. 
					</seg>
					<seg id="b.GAL.6.3" type="verse">
						Ma yeḥseb yiwen iman-is yesɛa lqima nețța ur yeswi kra, ɣef yiman-is i gețkellix.  
					</seg>
					<seg id="b.GAL.6.4" type="verse">
						Ilaq mkul yiwen ad imeyyez tikli-ines, imiren ma yufa ayen s wayes ara izux, ad izux i yiman-is kan mačči alamma imettel iman-is ɣer wiyaḍ. 
					</seg>
					<seg id="b.GAL.6.5" type="verse">
						Axaṭer mkul yiwen ad yerfed taɛkumt-is weḥd-es.  
					</seg>
					<seg id="b.GAL.6.6" type="verse">
						Win iwumi sselmaden awal n Ṛebbi ilaq ad yeǧǧ amur deg wayen akk yesɛa i win i t-isselmaden.  
					</seg>
					<seg id="b.GAL.6.7" type="verse">
						?adret aț-țɣelṭem : yiwen ur yezmir ad istehzi ɣef Ṛebbi ; ayen yezreɛ wemdan, a t-id-imger.  
					</seg>
					<seg id="b.GAL.6.8" type="verse">
						Win yettabaɛen lebɣi n tnefsit-is, a t-tessiweḍ ɣer lmut ; ma d win iteddun s Ṛṛuḥ iqedsen ad isɛu tudert n dayem.  
					</seg>
					<seg id="b.GAL.6.9" type="verse">
						Ilaq a nxeddem lxiṛ mbla ɛeyyu ; axaṭer m'ur nefcil ara, a d-nemger m'ara d-yaweḍ lweqt. 
					</seg>
					<seg id="b.GAL.6.10" type="verse">
						Ihi, skud yella wamek, a nexdem lxiṛ i yemdanen meṛṛa, abeɛda atmaten di liman !  
					</seg>
					<seg id="b.GAL.6.11" type="verse">
						Walit tira-agi : s ufus-iw i wen tent-id-uriɣ. 
					</seg>
					<seg id="b.GAL.6.12" type="verse">
						Wid meṛṛa i gebɣan ad ḥețțmen fell-awen ṭṭhaṛa, bɣan a d-sbeggnen iman-nsen zdat imdanen belli ṭṭfen di leɛwayed, iwakken ur țwaqehhaṛen ara ɣef ddemma n umidag n Lmasiḥ.  
					</seg>
					<seg id="b.GAL.6.13" type="verse">
						Widak-agi iḍehṛen, nutni s yiman nsen ur ttabaɛen ara ccariɛa ; lameɛna bɣan aț-țḍehṛem iwakken ad zuxxen imi ḥettmen fell-awen ṭṭhaṛa-agi.  
					</seg>
					<seg id="b.GAL.6.14" type="verse">
						Ma d nekk ur bɣiɣ ad zuxxeɣ s wacemma, anagar s lmut n Ɛisa Lmasiḥ ɣef wumidag ; axaṭer s lmut n Lmasiḥ ɣef wumidag uɣaleɣ ur ḥsibeɣ ara ddunit-agi, akken daɣen ddunit ur iyi-teḥsib ara ula d nekk. 
					</seg>
					<seg id="b.GAL.6.15" type="verse">
						Axaṭer ayen yesɛan azal, mačči d ṭṭhaṛa, lameɛna ț-țalalit tajḍiṭ i d-itekken s ɣuṛ Sidi Ṛebbi.  
					</seg>
					<seg id="b.GAL.6.16" type="verse">
						I wid akk itebɛen abrid-agi , a sen-iniɣ: lehna d ṛṛeḥma n Sidi Ṛebbi a wen-d țțunefkent i kunwi d wegdud n Sidi Ṛebbi meṛṛa !  
					</seg>
					<seg id="b.GAL.6.17" type="verse">
						Sya ɣer zdat, ur ḥwaǧeɣ yiwen a yi-isseḥzen ; axaṭer ccwami yellan di lǧețța-w țbegginent-ed belli d aqeddac n Sidna Ɛisa i lliɣ.  
					</seg>
					<seg id="b.GAL.6.18" type="verse">
						Ay atmaten, ṛṛeḥma n Ssid-nneɣ Ɛisa Lmasiḥ aț-țili yid-wen meṛṛa ! Amin !  
					</seg>
				</div>
			</div>
			<div id="b.EPH" type="book">
				<div id="b.EPH.1" type="chapter">
					<seg id="b.EPH.1.1" type="verse">
						Nekk Bulus yellan d amceggeɛ n Ɛisa Lmasiḥ s lebɣi n Sidi Ṛebbi, uriɣ-ed tabṛaț-agi i watmaten yellan di temdint n Ifasus i gumnen s Ɛisa Lmaṣiḥ. 
					</seg>
					<seg id="b.EPH.1.2" type="verse">
						Ṛṛeḥma d lehna a wen-d țțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ.  
					</seg>
					<seg id="b.EPH.1.3" type="verse">
						Ad ițțubarek Sidi Ṛebbi, baba-s n Ssid-nneɣ Ɛisa Lmasiḥ, i ɣ-d-ifkan deg igenwan mkul lbaṛakat n Ṛṛuḥ iqedsen, s Ɛisa Lmasiḥ.  
					</seg>
					<seg id="b.EPH.1.4" type="verse">
						Yis i ɣ-d-ixtaṛ Sidi Ṛebbi uqbel a d-ixleq ddunit, iwakken a nili zdat-es d izedganen mbla lɛib. 
					</seg>
					<seg id="b.EPH.1.5" type="verse">
						Sidi Ṛebbi iḥemmel-aɣ, daymi i geqsed si zik s lebɣi-ines a ɣ-yerr d arraw-is s Ɛisa Lmasiḥ, 
					</seg>
					<seg id="b.EPH.1.6" type="verse">
						iwakken a t-neḥmed a t-ncekkeṛ ɣef ṛṛeḥma-s tameqqrant i ɣ-d-ifka s Mmi-s eɛzizen.  
					</seg>
					<seg id="b.EPH.1.7" type="verse">
						S lmut n Sidna Ɛisa i ɣ-d-icufeɛ Sidi Ṛebbi, s idammen-is yuzzlen i ɣ-țwaɛfan ddnubat-nneɣ ; s wakka isbeggen-aɣ-d acḥal meqqṛet ṛṛeḥma ines 
					</seg>
					<seg id="b.EPH.1.8" type="verse">
						i d-issers fell-aɣ s tugeț yerna ifka-yaɣ-d lefhama ț-țmusni.  
					</seg>
					<seg id="b.EPH.1.9" type="verse">
						Sidi Ṛebbi isbeggen-aɣ-ed lebɣi-s yellan d lbaḍna, lemziya-nni i geqsed a ț-ixdem si tazwara s Lmasiḥ, 
					</seg>
					<seg id="b.EPH.1.10" type="verse">
						ara yessiweḍ ɣer lekmal-is di lweqt i gextaṛ : ad isdukkel ayen akk yellan ama deg igenwan ama di lqaɛa, seddaw lḥekma n Lmasiḥ.  
					</seg>
					<seg id="b.EPH.1.11" type="verse">
						S Ɛisa Lmasiḥ i ɣ-yerra Sidi Ṛebbi d ayla-s, am akken i t-iqsed si tazwara di lebɣi-ines, 
					</seg>
					<seg id="b.EPH.1.12" type="verse">
						iwakken nukni yessarmen di Lmasiḥ d imezwura, a neḥmed Sidi Ṛebbi ɣef tmanegt-is.  
					</seg>
					<seg id="b.EPH.1.13" type="verse">
						Kunwi daɣen mi teslam s lexbaṛ n lxiṛ i wen-d-yewwin leslak, tumnem s Lmasiḥ ; dɣa Sidi Ṛebbi iḍbeɛ-ikkun s ṭṭabeɛ-ines yellan d Ṛṛuḥ iqedsen i gewɛed a wen-t-id yefk.  
					</seg>
					<seg id="b.EPH.1.14" type="verse">
						Ṛṛuḥ iqedsen d aɛeṛbun n lweṛt-nneɣ, alamma yewweḍ ɣer lekmal-is leslak n wid akk yextaṛ Sidi Ṛebbi. A neḥmed ihi Sidi Ṛebbi ɣef tmanegt-agi-ines ( lɛaḍima-s ).  
					</seg>
					<seg id="b.EPH.1.15" type="verse">
						Daymi mi sliɣ s liman-nwen yeṛsan di Ɛisa Lmasiḥ d wamek i tḥemmlem wid akk i gextaṛ Sidi Ṛebbi, 
					</seg>
					<seg id="b.EPH.1.16" type="verse">
						kull ass țḥemmideɣ rennuɣ Sidi Ṛebbi ɣef ddemma-nwen, țțadreɣ-kkun-id dayem di tẓallit-iw 
					</seg>
					<seg id="b.EPH.1.17" type="verse">
						iwakken Sidi Ṛebbi, Illu n Ssid nneɣ Ɛisa Lmasiḥ yellan d bab n tmanegt, a wen-d-yefk s Ṛṛuḥ iqedsen tamusni d lefhama s wayes ara t-tissinem akken ilaq ;  
					</seg>
					<seg id="b.EPH.1.18" type="verse">
						a wen-ildi leɛqel iwakken aț țfehmem d acu n usirem i ɣer wen-d issawel, d acu n lbaṛakat timeqqranin i ghegga i wid yumnen yis ; 
					</seg>
					<seg id="b.EPH.1.19" type="verse">
						aț-țwalim tazmert-is tameqqrant i ɣ-d-ibeggen i nukni s wid yumnen yis. 
					</seg>
					<seg id="b.EPH.1.20" type="verse">
						Tazmert nni i d-ibeggen s Ɛisa Lmasiḥ, mi t-id-yesseḥya si ger lmegtin, yerna yesɣim-it ɣer tama-s tayeffust deg igenwan iwakken ad yeḥkem,  
					</seg>
					<seg id="b.EPH.1.21" type="verse">
						sennig igelliden meṛṛa n ddunit, sennig imdebbṛen ț-țnezmarin, sennig tgeldiwin akk-d yismawen meṛṛa yellan mačči kan di lǧil-agi meɛna ula di lǧil i d-iteddun.  
					</seg>
					<seg id="b.EPH.1.22" type="verse">
						Sidi Ṛebbi yerra kullec seddaw iḍaṛṛen n Lmasiḥ,  yerra-t daɣen d aqeṛṛuy n tejmaɛt n imasiḥiyen 
					</seg>
					<seg id="b.EPH.1.23" type="verse">
						yellan d lǧețța n Lmasiḥ ; deg-s i gețțili yerna d nețța i d kullec di ddunit meṛṛa.  
					</seg>
				</div>
				<div id="b.EPH.2" type="chapter">
					<seg id="b.EPH.2.1" type="verse">
						Zik-nni, tellam am wid yemmuten ɣef ddemma n tuccḍa-nwen akk-d ddnubat-nwen ; 
					</seg>
					<seg id="b.EPH.2.2" type="verse">
						tețɛicim di ddnub, tewwi-kkun ddunit, tḍefṛem Cciṭan, sselṭan n ddunit-agi i gțekellixen ar tura wid ur nḍuɛ ara Sidi Ṛebbi.  
					</seg>
					<seg id="b.EPH.2.3" type="verse">
						Nukni daɣen, zik-nni am nutni i nella ; nettabaɛ ixemmimen-nneɣ, ccehwat-nneɣ, nxeddem lebɣi n tnefsit-nneɣ, nella nuklal urrif n Sidi Ṛebbi am wiyaḍ.  
					</seg>
					<seg id="b.EPH.2.4" type="verse">
						Lameɛna imi i geččuṛ Sidi Ṛebbi d ṛṛeḥma, yerna leḥmala-ines ɣuṛ-nneɣ ț-țameqqrant, 
					</seg>
					<seg id="b.EPH.2.5" type="verse">
						yerra-yaɣ-d ɣer tudert akk-d Lmasiḥ, nukni yellan am wid yemmuten ɣef sebba n ddnubat-nneɣ. S ṛṛeḥma n Sidi Ṛebbi i tețwasellkem.  
					</seg>
					<seg id="b.EPH.2.6" type="verse">
						S tdukli-nneɣ akk-d Ɛisa Lmasiḥ, Sidi Ṛebbi isseḥya-ɣ-ed akk-d Lmasiḥ yerna yesɣim-aɣ yid-es deg igenwan, 
					</seg>
					<seg id="b.EPH.2.7" type="verse">
						iwakken di leqṛun i d-iteddun, a d-tban acḥal meqqṛit ṛṛeḥma-ines akk-d leḥnana-s i ɣ-d-isbeggen s Ɛisa Lmasiḥ.  
					</seg>
					<seg id="b.EPH.2.8" type="verse">
						S ṛṛeḥma n Sidi Ṛebbi kan i tețwasellkem, mi tumnem. Ayagi mačči d ayen i d-ikan s ɣuṛ-wen lameɛna ț-țukci n Sidi Ṛebbi. 
					</seg>
					<seg id="b.EPH.2.9" type="verse">
						Mačči s lḥasanat-nwen i tețwasellkem akken yiwen ur ițzuxxu s yiman is ; 
					</seg>
					<seg id="b.EPH.2.10" type="verse">
						axaṭer ayen i nella tura s ɣuṛ Sidi Ṛebbi i ɣ-d-yekka, ixleq-aɣ-ed di Ɛisa Lmasiḥ iwakken a nexdem di tudert-nneɣ lecɣal yelhan i-ɣ-d ihegga si tazwara.  
					</seg>
					<seg id="b.EPH.2.11" type="verse">
						Kunwi ur nelli ara seg wegdud n wat Isṛail, iwumi qqaṛen wat Isṛail : « A wid ur neḍhiṛ » axaṭer nutni ḥesben iman-nsen ḍehṛen ɣef ddemma n ṭṭhaṛa-nni i sɛan di lɛadda-nsen, 
					</seg>
					<seg id="b.EPH.2.12" type="verse">
						mmektit-ed amek i tellam zik : di lweqt-nni tellam tbeɛdem ɣef Lmasiḥ, d ibeṛṛaniyen ur nelli ara seg ugdud i gextaṛ Sidi Ṛebbi, ur tețțekkam di lemɛahdat i sen-iwɛed, ur tesɛim asirem, ur tessinem Sidi Ṛebbi.  
					</seg>
					<seg id="b.EPH.2.13" type="verse">
						Meɛna imi tumnem s Ɛisa Lmasiḥ, kunwi yellan zik tbeɛdem fell-as, tura tqeṛṛbem-d ɣuṛ-es s idammen-is yuzzlen ɣef ddemma-nwen.  
					</seg>
					<seg id="b.EPH.2.14" type="verse">
						Axaṭer d Lmasiḥ s yiman-is i d lehna-nneɣ, imi i gesdukkel at Isṛail d leǧnas nniḍen yerra-ten d yiwen n wegdud. Mi gefka iman-is d asfel, ihudd lḥiḍ-nni i ten-ifeṛqen, i ten-yerran d iɛdawen ; 
					</seg>
					<seg id="b.EPH.2.15" type="verse">
						yesseɣli tazmert n ccariɛa yerna lewṣayat akk-d leqwanen-ines, iwakken a d-issufeɣ si snat ccetlat-agi, yiwen kan n wegdud ajdid ara yamnen yis ; s wakka i d-issers lehna. 
					</seg>
					<seg id="b.EPH.2.16" type="verse">
						S lmut-is ɣef wumidag i ten-issemṣaleḥ d Sidi Ṛebbi, ikkes tiɛdawit yellan gar-asen, isdukkel sin leǧnas-agi yerra-ten d yiwen wegdud.  
					</seg>
					<seg id="b.EPH.2.17" type="verse">
						Yusa-d a wen-ibecceṛ lexbaṛ n lxiṛ , yewwi-awen-d lehna ama i kunwi yellan tbeɛdem ɣef Ṛebbi, ama i wat Isṛail iqeṛben ɣuṛ-es ;  
					</seg>
					<seg id="b.EPH.2.18" type="verse">
						axaṭer yis i nezmer am kunwi am nukni, a nqeṛṛeb meṛṛa ɣer Baba Ṛebbi, s yiwen n Ṛṛuḥ iqedsen.  
					</seg>
					<seg id="b.EPH.2.19" type="verse">
						Ihi tura, kunwi ur nelli ara seg wat Isṛail, ur tellim ara d ibeṛṛaniyen neɣ d imsebriden, meɛna tețțekkam di tejmaɛt n wegdud n Sidi Ṛebbi, tuɣalem d iɛeyyalen n twacult-is.  
					</seg>
					<seg id="b.EPH.2.20" type="verse">
						Tuɣalem d axxam yebnan ɣef lsas i ssersen ṛṛusul akk-d lenbiya, Ɛisa Lmasiḥ s yiman-is i d azṛu alemmas yeṭṭfen lebni.  
					</seg>
					<seg id="b.EPH.2.21" type="verse">
						D nețța i gessalayen lebni, yesseǧhad-it iwakken ad yuɣal d lǧameɛ iqedsen n Sidi Ṛebbi. 
					</seg>
					<seg id="b.EPH.2.22" type="verse">
						S tdukli-nwen akk-d Lmasiḥ, ula d kunwi tețțekkam di lebni-agi, iwakken aț-țilim d axxam anda yezdeɣ Sidi Ṛebbi s Ṛṛuḥ-is.  
					</seg>
				</div>
				<div id="b.EPH.3" type="chapter">
					<seg id="b.EPH.3.1" type="verse">
						Daymi nekk Bulus, aql-i d ameḥbus n Lmasiḥ ɣef ddemma nwen kunwi ur nelli ara n wat Isṛail.  
					</seg>
					<seg id="b.EPH.3.2" type="verse">
						Ahat teslam s lxedma i yi-d ițțunefken s ṛṛeḥma n Sidi Ṛebbi ɣef wayen i kkun-yeɛnan. 
					</seg>
					<seg id="b.EPH.3.3" type="verse">
						Sidi Ṛebbi ildi-yi-d allen iwakken ad fehmeɣ lbaḍna-ines, am akken i t-id-uriɣ s kra imeslayen ; 
					</seg>
					<seg id="b.EPH.3.4" type="verse">
						m'ara ten-teɣṛem, aț-țeẓrem ayen fehmeɣ ɣef lbaḍna n Lmasiḥ.  
					</seg>
					<seg id="b.EPH.3.5" type="verse">
						Sidi Ṛebbi ur d-ibeggen ara lbaḍna-agi i lejdud-nneɣ, lameɛna tura ibeggen-iț-id s Ṛṛuḥ-is iqedsen i imceggɛen-ines akk-d lenbiya.  
					</seg>
					<seg id="b.EPH.3.6" type="verse">
						Ațah lbaḍna-agi : imi umnen leǧnas ur nelli ara n wat Isṛail s lexbaṛ n lxiṛ  n Lmasiḥ i sen-d ițțubeccṛen, ad țekkin di lɛahed i d-ițțunefken i wat Isṛail, ad weṛten yid-sen lbaṛakat yerna ad uɣalen meṛṛa d yiwet n lǧețța.  
					</seg>
					<seg id="b.EPH.3.7" type="verse">
						Uɣaleɣ d aqeddac n lexbaṛ-agi n lxiṛ  n Lmasiḥ s ṛṛeḥma n Sidi Ṛebbi ț-țezmert-is ixeddmen deg-i ; 
					</seg>
					<seg id="b.EPH.3.8" type="verse">
						nekk yellan d ulac ger imasiḥiyen meṛṛa, yețțunefk-iyi-d s ṛṛeḥma n Sidi Ṛebbi ad beccṛeɣ i wid ur nelli ara n wat Isṛail, lexbaṛ n lxiṛ  yeɛnan lbaṛakat ur nkeffu yellan di Lmasiḥ 
					</seg>
					<seg id="b.EPH.3.9" type="verse">
						yerna a d-sfehmeɣ lmeɛna n lbaḍna agi i geffer Sidi Ṛebbi si lebda, nețța i gxelqen kullec.  
					</seg>
					<seg id="b.EPH.3.10" type="verse">
						S wakka, lḥekmat ț-țnezmarin n igenwan ad issinent tamusni n Sidi Ṛebbi di mkul ṣṣifat-ines, s tejmaɛt n imasiḥiyen 
					</seg>
					<seg id="b.EPH.3.11" type="verse">
						akken yella di leqsed n Sidi Ṛebbi si lebda ; leqsed-agi yessaweḍ-it ɣer lekmal-is s Ɛisa Lmasiḥ Ssid-nneɣ.  
					</seg>
					<seg id="b.EPH.3.12" type="verse">
						S liman-nneɣ di Sidna Ɛisa i nezmer a nqeṛṛeb ɣer Sidi Ṛebbi s lețkal. 
					</seg>
					<seg id="b.EPH.3.13" type="verse">
						Daymi i wen-qqaṛeɣ tura : ur țțaǧat ara uguren i d-țmagareɣ ɣef ddemma-nwen a kkun-sfeclen axaṭer d ayen ara kkun-iqeṛṛben ɣer Sidi Ṛebbi.  
					</seg>
					<seg id="b.EPH.3.14" type="verse">
						Ɣef wayagi i kerfeɣ tigecrar, seǧǧdeɣ zdat Sidi Ṛebbi baba-tneɣ, 
					</seg>
					<seg id="b.EPH.3.15" type="verse">
						seg i d-tekka yal tawacult yellan ama deg igenwan ama di lqaɛa, 
					</seg>
					<seg id="b.EPH.3.16" type="verse">
						ṭṭalabeɣ-as iwakken s lɛaḍima-s tameqqrant, a kkun-isseǧhed s tezmert n Ṛṛuḥ-is iqedsen.  
					</seg>
					<seg id="b.EPH.3.17" type="verse">
						Ssutureɣ-as ad izdeɣ Lmasiḥ deg wulawen-nwen s liman, aț-țesɛum izuṛan ara iṛeṣṣin di leḥmala, 
					</seg>
					<seg id="b.EPH.3.18" type="verse">
						iwakken kunwi akk-d wid yumnen meṛṛa, aț-țzemrem aț-țfehmem acḥal hraw, acḥal ɣezzif, acḥal lqay, acḥal ɛlay leḥmala n Lmasiḥ, 
					</seg>
					<seg id="b.EPH.3.19" type="verse">
						yerna aț-țissinem leḥmala-agi yugaren yal tamusni yellan di ddunit, alamma yezdeɣ Ṛṛuḥ n Sidi Ṛebbi deg-wen s lekmal.  
					</seg>
					<seg id="b.EPH.3.20" type="verse">
						Sidi Ṛebbi ixeddem deg-nneɣ s tezmert-is, yețțak-aɣ-d akteṛ n wayen akk i s-neṭṭalab d wayen akk i nețxemmim ; 
					</seg>
					<seg id="b.EPH.3.21" type="verse">
						ad ițțubarek yisem-is si lǧil ɣer lǧil di tejmaɛt n imasiḥiyen akk-d Ɛisa Lmasiḥ i dayem, Amin !  
					</seg>
				</div>
				<div id="b.EPH.4" type="chapter">
					<seg id="b.EPH.4.1" type="verse">
						Nekk yellan d aqeddac n Lmasiḥ, a kkun-nhuɣ ihi aț-țeddum akken yebɣa Sidi Ṛebbi mi wen-d-issawel. 
					</seg>
					<seg id="b.EPH.4.2" type="verse">
						Ddut s lḥenna d wannuz akk-d ṣṣbeṛ, țemyawit wway gar-awen s lmaḥibba.  
					</seg>
					<seg id="b.EPH.4.3" type="verse">
						Ḥeṛset iman-nwen aț-țeṭṭfem di tdukkli n Ṛṛuḥ iqedsen, s lehna wway gar-awen.  
					</seg>
					<seg id="b.EPH.4.4" type="verse">
						Yiwet n lǧețța kan akk-d yiwen n Ṛṛuḥ iqedsen i gellan, am akken daɣen i wen-d-issawel Sidi Ṛebbi ɣer yiwen usirem kan.  
					</seg>
					<seg id="b.EPH.4.5" type="verse">
						Yiwen kan i d Ssid-nneɣ, yiwen n liman akk-d yiwen n weɣḍas i gellan, 
					</seg>
					<seg id="b.EPH.4.6" type="verse">
						yiwen n Ṛebbi kan i gellan, d nețța i d baba-tneɣ meṛṛa ; yella sennig kullec, yella ger yemdanen meṛṛa, yella daɣen deg-sen meṛṛa.  
					</seg>
					<seg id="b.EPH.4.7" type="verse">
						Meɛna mkul yiwen deg-nneɣ tețțunefk-as-d ṛṛeḥma n Sidi Ṛebbi s wakken yella umur i s-d-yefka Lmasiḥ. 
					</seg>
					<seg id="b.EPH.4.8" type="verse">
						Akken yura di tira iqedsen+ :  Mi yuli ɣer igenwan, + yewwi yid-es imeḥbas, ifka-d tikciwin i yemdanen.+ +  
					</seg>
					<seg id="b.EPH.4.9" type="verse">
						D acu i d lmeɛna : « Yuli ɣer igenni ? » Ayagi, yeɛni : uqbel ad yali Lmasiḥ ɣer igenni, iṣubb ɣer imukan lqayen n ddaw tmurt.  
					</seg>
					<seg id="b.EPH.4.10" type="verse">
						D win akken iṣubben, i gulin daɣen ɣer igenwan iwakken ad yeɛmeṛ ddunit meṛṛa ; 
					</seg>
					<seg id="b.EPH.4.11" type="verse">
						d nețța i d-ifeṛqen tukciwin i yemdanen : kra yefka-yasen ad ilin d ṛṛusul, kra d lenbiya, kra nniḍen ad beccṛen lexbaṛ n lxiṛ, wiyaḍ d imeksawen n tejmaɛt n imasiḥiyen neɣ d wid yesselmaden agdud n Sidi Ṛebbi.  
					</seg>
					<seg id="b.EPH.4.12" type="verse">
						S tukciwin-agi, Sidna Ɛisa ad iheggi wid yextaṛ Sidi Ṛebbi, ad sɛun tazmert s wayes ara xedmen ccɣel i sen-d-ifka iwakken aț-țegmu tejmaɛt n watmaten yellan d lǧețța n Lmasiḥ ; 
					</seg>
					<seg id="b.EPH.4.13" type="verse">
						s wakka a ndukkel deg yiwen n liman akk-d yiwet n tmusni ɣef wayen yeɛnan Mmi-s n Sidi Ṛebbi, alamma nuɣal d imeqqranen di liman, imiren s tdukli-nneɣ a naweḍ ɣer lekmal yellan di Lmasiḥ. 
					</seg>
					<seg id="b.EPH.4.14" type="verse">
						S wakka ur nețɣimi ara d arrac imeẓyanen i țțawint lemwaji, i gekkat waḍu ɣer mkul lǧiha, iwumi țkellixen yemdanen s tḥila-nsen d uselmed-nsen.  
					</seg>
					<seg id="b.EPH.4.15" type="verse">
						Meɛna m'ara d-nini tideț s lmaḥibba, a nennerni di kullec di tikli-nneɣ akk-d Lmasiḥ yellan d aqeṛṛuy n tejmaɛt n watmaten.  
					</seg>
					<seg id="b.EPH.4.16" type="verse">
						Lǧețța tebna s leɛḍam i cuddent lemfaṣel yal yiwen deg umkan-is ; s Lmasiḥ i tețțimɣuṛ tețnerni di lmaḥibba m'ara xeddmen leɛḍam ccɣel-nsen akken ilaq.  
					</seg>
					<seg id="b.EPH.4.17" type="verse">
						Atah ihi wayen i d-nniɣ d wayen i d-qqaṛeɣ s yisem n Lmasiḥ : ur țɛicit ara am wid ur nessin ara Sidi Ṛebbi, imi nutni ttabaɛen ixemmimen-nsen ur nesɛi lmeɛna.  
					</seg>
					<seg id="b.EPH.4.18" type="verse">
						Lefhama-nsen iɣumm-iț ṭṭlam, sbeɛden iman-nsen ɣef tudert i d ițțak Sidi Ṛebbi axaṭer jehlen, qquṛen wulawen-nsen. 
					</seg>
					<seg id="b.EPH.4.19" type="verse">
						Ur țsetḥin ur țneḥcamen, xeddmen anagar leɛṛuṛ yerna ur sɛin ara leqniɛa. 
					</seg>
					<seg id="b.EPH.4.20" type="verse">
						Meɛna kunwi, mačči d ayagi i tlemdem ɣef wayen yeɛnan Lmasiḥ. 
					</seg>
					<seg id="b.EPH.4.21" type="verse">
						Ma yella d ṣṣeḥ teslam yis yerna slemden awen tideț yeɛnan Lmasiḥ, 
					</seg>
					<seg id="b.EPH.4.22" type="verse">
						eǧǧet ihi tikli d lɛeqliyat-nwen tiqdimin i ssefsadent ccehwat-nni yețɣuṛṛun, 
					</seg>
					<seg id="b.EPH.4.23" type="verse">
						iwakken aț-țesɛum lefhama tajdiṭ i d-yețțak Ṛṛuḥ iqedsen ; 
					</seg>
					<seg id="b.EPH.4.24" type="verse">
						aț-țuɣalem d imdanen ijdiden akken yella di lebɣi n Sidi Ṛebbi, iwakken aț-țeddum deg webrid n lḥeqq akk-d ṣṣfa i ɣer tessufuɣ tideț.  
					</seg>
					<seg id="b.EPH.4.25" type="verse">
						Daymi, xḍut i lekdeb, ilaq mkul yiwen deg-wen ad immeslay s tideț i lɣiṛ-is, axaṭer d leɛḍam n yiwet n lǧețța i nella.  
					</seg>
					<seg id="b.EPH.4.26" type="verse">
						Ma yella terfam ur dennbet ara, ilaq a wen-yekkes wurrif uqbel ad yeɣli yiṭij ; 
					</seg>
					<seg id="b.EPH.4.27" type="verse">
						ur țțaǧat ara abrid i Cciṭan ad ikcem ulawen nwen.  
					</seg>
					<seg id="b.EPH.4.28" type="verse">
						Win yellan yețțakar ilaq ad yeǧǧ tukerḍa, ad ixdem s iɣallen-is iwakken a d-isewweṛ aɣṛum-is s leḥlal, s wakka ad izmir ad iɛiwen wid yeḥwaǧen. 
					</seg>
					<seg id="b.EPH.4.29" type="verse">
						Ur ilaq ara a d-iffeɣ yir wawal seg imi nwen, meɛna init-ed kan imeslayen iṣelḥen s wayes ara sfaydin wid ara sen-islen yerna ad nnernin di liman.  
					</seg>
					<seg id="b.EPH.4.30" type="verse">
						Ur sseḥzanet ara Ṛṛuḥ iqedsen, axaṭer yis i kkun-iḍbeɛ Sidi Ṛebbi i wass i deg ara innekmal leslak-nwen.  
					</seg>
					<seg id="b.EPH.4.31" type="verse">
						Ekkset si gar-awen : ddɣel, taɛdawit, zzɛaf, urrif, leɛyaḍ, rregmat d wayen akk n diri. 
					</seg>
					<seg id="b.EPH.4.32" type="verse">
						Ilit d iḥninen msamaḥet wway gar-awen, akken i wen-isemmeḥ Sidi Ṛebbi s Lmasiḥ.  
					</seg>
				</div>
				<div id="b.EPH.5" type="chapter">
					<seg id="b.EPH.5.1" type="verse">
						Cbut Sidi Ṛebbi baba-twen imi tellam d arraw-is eɛzizen ; 
					</seg>
					<seg id="b.EPH.5.2" type="verse">
						ddut di tudert-nwen s leḥmala am akken i ɣ-iḥemmel Lmasiḥ i gefkan iman-is ɣef ddemma-nneɣ d asfel i Sidi Ṛebbi, am lweɛda yesɛan rriḥa iɛeǧben i Sidi Ṛebbi.  
					</seg>
					<seg id="b.EPH.5.3" type="verse">
						Kunwi s imasiḥiyen xḍut i zzna, i wayen ur neṣfi ara, i ṭṭmeɛ ; ayagi meṛṛa ur ilaq ara a d-ițwabdar gar-awen ulamma d abdar ; 
					</seg>
					<seg id="b.EPH.5.4" type="verse">
						ur qebbḥet, ur d-qqaṛet imeslayen ur nesɛi lmeɛna, ur stehzayet ara ɣef wiyaḍ, ayagi d ayen n diri ; meɛna d imeslayen ara iḥemden Sidi Ṛebbi i glaqen a d-ffɣen seg imi-nwen ; 
					</seg>
					<seg id="b.EPH.5.5" type="verse">
						axaṭer ilaq aț-țeẓrem belli wid izennun neɣ wid ixeddmen ayen ur neṣfi akk-d wid ur nesteqniɛ ara, imi wid ur nesteqniɛ ara cban wid iɛebbden lmeṣnuɛat, widak-agi meṛṛa ur țekkayen ara di tgeldit n Lmasiḥ akk-d Sidi Ṛebbi. 
					</seg>
					<seg id="b.EPH.5.6" type="verse">
						Ḥadret ad yili win ara kkun-ikellxen s lehduṛ ur nesɛi lmeɛna ; axaṭer ɣef wayagi i d-ițrusu wurrif n Sidi Ṛebbi ɣef wid i t ițɛuṣun.  
					</seg>
					<seg id="b.EPH.5.7" type="verse">
						Ɣuṛ-wat ad yili wayen ara kkun icerken yid-sen. 
					</seg>
					<seg id="b.EPH.5.8" type="verse">
						Ț-țideț, zik-nni tellam di ṭṭlam, meɛna tura s tikli nwen deg ubrid n Lmasiḥ, teffɣem ɣer tafat. Ddut ihi di tafat imi tellam d arraw n tafat ;  
					</seg>
					<seg id="b.EPH.5.9" type="verse">
						axaṭer tafat tețțawi ɣer wayen yelhan, ɣer lḥeqq akk-d tideț.  
					</seg>
					<seg id="b.EPH.5.10" type="verse">
						Meyyzet aț-țfehmem ayen iɛeǧben i Sidi Ṛebbi ; 
					</seg>
					<seg id="b.EPH.5.11" type="verse">
						ur țekkayet ara di lecɣal n ṭṭlam ur nesɛi lfayda, meɛna kecfet-ed lecɣal-agi ɣer tafat.  
					</seg>
					<seg id="b.EPH.5.12" type="verse">
						S tideț ayen xeddmen imdanen agi s tuffra, d lḥecma a t-id-nebder ; 
					</seg>
					<seg id="b.EPH.5.13" type="verse">
						lameɛna m'ara d-nekcef ayen xeddmen, lecɣal-nsen țbanen-d di tafat imi anda tella tafat, kullec yețban di tafat.  
					</seg>
					<seg id="b.EPH.5.14" type="verse">
						Axaṭer yura : Ddekwal a kečč yeṭṭsen, ekker-ed si ger lmegtin, imiren a d-tecṛeq fell-ak tafat n Lmasiḥ.+  
					</seg>
					<seg id="b.EPH.5.15" type="verse">
						Ihi ḥadret mliḥ tikli-nwen, ur leḥḥut ara am imehbal, meɛna am wid itɛeqlen ; 
					</seg>
					<seg id="b.EPH.5.16" type="verse">
						faṛset lweqt axaṭer ussan d ixeddaɛen.  
					</seg>
					<seg id="b.EPH.5.17" type="verse">
						Daymi, ur smuhbulet ara, meɛna nadit aț-țissinem lebɣi n Sidi Ṛebbi.  
					</seg>
					<seg id="b.EPH.5.18" type="verse">
						Ur sekkṛet ara, axaṭer ssekṛan yessufuɣ i webrid, lameɛna ǧǧet Ṛṛuḥ iqedsen ad iččaṛ ulawen-nwen ; 
					</seg>
					<seg id="b.EPH.5.19" type="verse">
						țemseǧhadet wway-gar-awen s isefra n Zabuṛ, cnut ɣef Sidi Ṛebbi, țḥemmidet-eț s wulawen-nwen.  
					</seg>
					<seg id="b.EPH.5.20" type="verse">
						Ḥemmdet Sidi Ṛebbi baba-tneɣ ɣef kullec, di mkul lweqt, s yisem n Sidna Ɛisa Lmasiḥ.  
					</seg>
					<seg id="b.EPH.5.21" type="verse">
						Țemqadaṛet wway gar-awen i lmend n Lmasiḥ. 
					</seg>
					<seg id="b.EPH.5.22" type="verse">
						A tilawin, ḍuɛemt irgazen-nkunt am akken i glaq aț țḍuɛemt Sidi Ṛebbi ! 
					</seg>
					<seg id="b.EPH.5.23" type="verse">
						Axaṭer argaz d aqeṛṛuy ɣef tmeṭṭut-is, am akken yella Lmasiḥ d aqeṛṛuy ɣef tejmaɛt n imasiḥiyen ; Lmasiḥ d amsellek n tejmaɛt-agi yellan d lǧețța-s.  
					</seg>
					<seg id="b.EPH.5.24" type="verse">
						Am akken i tețḍuɛu tejmaɛt n imasiḥiyen Lmasiḥ, tilawin daɣen ilaq ad ḍuɛent irgazen-nsent di kullec.  
					</seg>
					<seg id="b.EPH.5.25" type="verse">
						Ay irgazen, mkul yiwen deg-wen ilaq ad iḥemmel tameṭṭut-is akken iḥemmel Lmasiḥ tajmaɛt n imasiḥiyen yerna isebbel tudert-is fell-as ; 
					</seg>
					<seg id="b.EPH.5.26" type="verse">
						s weɣḍas n waman d wawal n Sidi Ṛebbi yerra-ț teṣfa iwakken a ț-iqeddem i Sidi Ṛebbi ; 
					</seg>
					<seg id="b.EPH.5.27" type="verse">
						yebɣa a d-tban tejmaɛt-agi n imasiḥiyen zdat-es, teṣfa mbla ccwami, mbla akmac, mbla lɛib, aț-țili ț țimqeddest, ulac deg-s ayen ara s-d-nessukkes.  
					</seg>
					<seg id="b.EPH.5.28" type="verse">
						Akken daɣen, irgazen ilaq ad ḥemmlen tilawin-nsen am lǧețțat-nsen. Win iḥemmlen tameṭṭut-is d iman-is i gḥemmel.  
					</seg>
					<seg id="b.EPH.5.29" type="verse">
						Ulac win ikeṛhen lǧețța-s, lameɛna ițɛeyyic-iț, ițḥadar-iț am akken i gxeddem Lmasiḥ i tejmaɛt n imasiḥiyen, 
					</seg>
					<seg id="b.EPH.5.30" type="verse">
						axaṭer d leɛḍam n lǧețța-s i nella ; am akken yura :  
					</seg>
					<seg id="b.EPH.5.31" type="verse">
						daymi argaz ilaq ad yeǧǧ baba-s d yemma-s iwakken ad iɛic ț-țmeṭṭut-is, dɣa di sin yid-sen ad uɣalen d yiwen.  
					</seg>
					<seg id="b.EPH.5.32" type="verse">
						Bɣiɣ a wen-d-iniɣ belli ayagi d lbaḍna tameqqrant yeɛnan Lmasiḥ akk-d tejmaɛt n imasiḥiyen. 
					</seg>
					<seg id="b.EPH.5.33" type="verse">
						Ihi, mkul yiwen deg-wen ilaq ad iḥemmel tameṭṭut-is am yiman-is, ma ț-țameṭṭut ilaq aț-țqadeṛ argaz-is.  
					</seg>
				</div>
				<div id="b.EPH.6" type="chapter">
					<seg id="b.EPH.6.1" type="verse">
						A dderya, ḍuɛet imawlan-nwen akken yebɣa Sidi Ṛebbi, axaṭer ayagi d ayen yellan d lḥeqq. 
					</seg>
					<seg id="b.EPH.6.2" type="verse">
						Di ccariɛa i d-yefka Sidi Ṛebbi i Sidna Musa, d wagi i d lameṛ amezwaru yesɛan lemɛahda :  
					</seg>
					<seg id="b.EPH.6.3" type="verse">
						Qadeṛ baba-k d yemma-k iwakken aț-țɛiceḍ di lehna yerna ad yiɣzif leɛmeṛ-ik di ddunit.+  
					</seg>
					<seg id="b.EPH.6.4" type="verse">
						Ma d kunwi ay imawlan, ur sserfayet ara dderya-nwen, meɛna ṛebbit-țen akken i kkun-id-iweṣṣa Sidi Ṛebbi. 
					</seg>
					<seg id="b.EPH.6.5" type="verse">
						Ay aklan, ḍuɛet imɛellmen n ddunit-agi, s leqdeṛ, s wul yeṣfan d neyya am akken d Lmasiḥ i tețḍuɛum .  
					</seg>
					<seg id="b.EPH.6.6" type="verse">
						Ayagi ur t-xeddmet ara kan m'ara kkun-țɛassan am akken tețnadim aț-țɛeǧbem i yemdanen, lameɛna ilit am iqeddacen n Lmasiḥ i gxeddmen lebɣi n Sidi Ṛebbi seg ul.  
					</seg>
					<seg id="b.EPH.6.7" type="verse">
						Qedcet fell-asen am akken d Lmasiḥ s yiman-is i ɣef tqeddcem mačči ɣef yemdanen. 
					</seg>
					<seg id="b.EPH.6.8" type="verse">
						Teẓram belli win ixedmen lxiṛ, ama d akli neɣ d aḥeṛṛi, a t-yaf ɣer Sidi Ṛebbi.  
					</seg>
					<seg id="b.EPH.6.9" type="verse">
						Ma d kunwi ay imɛellmen, xedmet daɣen i iqeddacen-nwen akken yella di lebɣi n Sidi Ṛebbi ; ur xeddmet ara deg-sen lbaṭel, imi teẓram belli amɛellem-nsen yellan daɣen d amɛellem-nwen, deg igenwan i gella yerna nețța ur ixeddem ara lxilaf ger yemdanen.  
					</seg>
					<seg id="b.EPH.6.10" type="verse">
						Sǧehdet ihi iman-nwen s tezmert tameqqrant n Sidi Ṛebbi.  
					</seg>
					<seg id="b.EPH.6.11" type="verse">
						Refdet leslaḥ meṛṛa i d-yețțak Sidi Ṛebbi, iwakken ur kkun-iɣelleb ara Cciṭan s tḥila-ines ; 
					</seg>
					<seg id="b.EPH.6.12" type="verse">
						axaṭer imenɣi-nneɣ mačči akk d yemdanen i gella, lameɛna nețnaɣ ț-țgeldiwin akk-d tnezmarin n ṭṭlam iḥekmen di ddunit-agi, akk-d leṛwaḥ imcumen yellan deg igenwan.  
					</seg>
					<seg id="b.EPH.6.13" type="verse">
						Ɣef wayagi, refdet leslaḥ n Sidi Ṛebbi, iwakken aț-țizmirem aț-țqablem tiswiɛin iweɛṛen, s wakka ɣer taggara n umenuɣ a kkun-id-yaf lḥal mazal tbeddem. 
					</seg>
					<seg id="b.EPH.6.14" type="verse">
						Heggit iman-nwen am iɛsekṛiwen, beggset tideț, lset lḥeqq ɣef yidmaren-nwen am tidemmar n wuzzal. 
					</seg>
					<seg id="b.EPH.6.15" type="verse">
						Sɛut zzwaṛa am warkasen deg yidaṛṛen-nwen, daymen theggam i ubecceṛ n lexbaṛ n lxiṛ.  
					</seg>
					<seg id="b.EPH.6.16" type="verse">
						Di yal taswiɛt, sɛut liman am tseddarit s wayes ara tizmirem aț-țsensem isufa n tmes n Cciṭan ; 
					</seg>
					<seg id="b.EPH.6.17" type="verse">
						cuddet leslak am tcacit n wuzzal ɣef wuqeṛṛuy-nwen, sxedmet asekkin n Ṛṛuḥ iqedsen yellan d awal n Sidi Ṛebbi.  
					</seg>
					<seg id="b.EPH.6.18" type="verse">
						Di yal taswiɛt deɛɛut ɣer Sidi Ṛebbi s Ṛṛuḥ iqedsen s yal taẓallit d uḥellel. Ɛiwzet ihi, kettṛet di tẓallit, deɛɛut ɣer Sidi Ṛebbi ɣef watmaten meṛṛa ; 
					</seg>
					<seg id="b.EPH.6.19" type="verse">
						deɛɛut daɣen fell-i iwakken a yi-d-yefk Sidi Ṛebbi imeslayen s wayes ara beccṛeɣ lbaḍna n lexbaṛ n lxiṛ  mbla tugdi. 
					</seg>
					<seg id="b.EPH.6.20" type="verse">
						Țțuceggɛeɣ-d ad beccṛeɣ lexbaṛ n lxiṛ  ; ɣef ddemma-s i lliɣ d ameḥbus ; dɛut ihi iwakken a t-beccṛeɣ akken ilaq, mbla tugdi.  
					</seg>
					<seg id="b.EPH.6.21" type="verse">
						Bɣiɣ aț-țeẓrem ula d kunwi ayen i yi-yeɛnan d wayen i xeddmeɣ, daymi i n-ceggɛeɣ gma-tneɣ ameɛzuz Tucik iqeddcen seg ul ɣef Sidna Ɛisa, d nețța ara kkun-isɛelmen ɣef kullec. 
					</seg>
					<seg id="b.EPH.6.22" type="verse">
						Ceggɛeɣ-t-in iwakken aț-țeẓrem ayen akk i ɣ-iɛnan, yerna ad isseǧhed ulawen-nwen.  
					</seg>
					<seg id="b.EPH.6.23" type="verse">
						Ay atmaten, lehna, leḥmala akk-d liman a wen-d-țțunefken s ɣuṛ Sidi Ṛebbi baba-tneɣ akk-d Sidna Ɛisa Lmasiḥ.  
					</seg>
					<seg id="b.EPH.6.24" type="verse">
						Ṛṛeḥma n Sidi Ṛebbi a d-ters ɣef wid akk iḥemmlen Sidna Ɛisa Lmasiḥ s lmaḥibba ur nfennu !  
					</seg>
				</div>
			</div>
			<div id="b.PHI" type="book">
				<div id="b.PHI.1" type="chapter">
					<seg id="b.PHI.1.1" type="verse">
						S ɣuṛ Bulus akk-d Timuti iqeddacen n Ɛisa Lmasiḥ, i watmaten yumnen s Ɛisa Lmasiḥ, i imeqqranen n tqeḍɛit akk-d wid i ten-ițɛassan yellan di temdint n Filibus. 
					</seg>
					<seg id="b.PHI.1.2" type="verse">
						Ṛṛeḥma ț-țalwit a wen-d țțunefkent s ɣuṛ baba-tneɣ Ṛebbi akk-d Ɛisa Lmasiḥ Ssid-nneɣ !  
					</seg>
					<seg id="b.PHI.1.3" type="verse">
						?ḥemmideɣ țcekkiṛeɣ Sidi Ṛebbi mkul tikkelt m'ara kkun-id-mmektiɣ. 
					</seg>
					<seg id="b.PHI.1.4" type="verse">
						Yal ass deɛɛuɣ fell-awen s lxiṛ di tẓallit-iw s lfeṛḥ d ameqqran, 
					</seg>
					<seg id="b.PHI.1.5" type="verse">
						ɣef ddemma n lexbaṛ n lxiṛ  i deg tețțekkim seg wass amezwaru armi ț-țura.  
					</seg>
					<seg id="b.PHI.1.6" type="verse">
						Umneɣ s tideț belli win yebdan deg-wen ccɣel-agi yelhan, a t-ikemmel alamma d ass n tuɣalin n Sidna Ɛisa Lmasiḥ.  
					</seg>
					<seg id="b.PHI.1.7" type="verse">
						D lḥeqq imi țxemmimeɣ akkagi fell-awen axaṭer tezgam deg ul-iw yerna tețțekkim irkulli di tejmilt i yi-d-ifka Sidi Ṛebbi, ama mi lliɣ di lḥebs ama mi țbecciṛeɣ lexbaṛ n lxiṛ  s tezmert ț-țissas.  
					</seg>
					<seg id="b.PHI.1.8" type="verse">
						Atan Ṛebbi d inigi, acḥal i kkun ccedhaɣ axaṭer ḥemmleɣ-kkun s leḥnana n Ɛisa Lmasiḥ ; 
					</seg>
					<seg id="b.PHI.1.9" type="verse">
						yerna ayen i ssutureɣ di tẓallit-iw d anerni n leḥmala-nwen di tmusni akk-d lefhama.  
					</seg>
					<seg id="b.PHI.1.10" type="verse">
						S wakka aț-țissinem amek ara textiṛem ayen ifazen, iwakken aț-țilim teṣfam, ulac ayen ara wen-ssukksen i wass n tuɣalin n Lmasiḥ ; 
					</seg>
					<seg id="b.PHI.1.11" type="verse">
						yerna tudert-nwen aț-țeččaṛ s wayen yellan d lḥeqq i gxeddem yis-wen Ɛisa Lmasiḥ, i tmanegt akk-d lḥemd n Sidi Ṛebbi.  
					</seg>
					<seg id="b.PHI.1.12" type="verse">
						Ay atmaten, bɣiɣ aț-țeẓrem belli ayen idṛan yid-i, d ayen i gesnernan abecceṛ n lexbaṛ n lxiṛ.  
					</seg>
					<seg id="b.PHI.1.13" type="verse">
						Axaṭer deg ufrag n ccṛeɛ akk-d imukan nniḍen meṛṛa, ẓran akk ɣef ddemma n Lmasiḥ i țwaḥebseɣ.  
					</seg>
					<seg id="b.PHI.1.14" type="verse">
						Aṭas n watmaten i gțeklen ɣef Ssid-nneɣ, yerna ɣas akken ẓran-iyi țwarzeɣ s snasel ur kukran ara, țbecciṛen awal n Ṛebbi mbla tugdi.  
					</seg>
					<seg id="b.PHI.1.15" type="verse">
						S tideț, llan kra țbecciṛen Lmasiḥ s ṭṭmeɛ akk-d zzux ; meɛna wiyaḍ țbecciṛen s wul yeṣfan d neyya.  
					</seg>
					<seg id="b.PHI.1.16" type="verse">
						Widak-agi xeddmen ayagi s lmaḥibba, imi ẓran țwaxtaṛeɣ iwakken ad dafɛeɣ ɣef lexbaṛ n lxiṛ.   
					</seg>
					<seg id="b.PHI.1.17" type="verse">
						Ma d wiyaḍ, țbecciṛen Lmasiḥ s wul yeččuṛen ț-țiḥila ; ixemmimen nsen ur ṣfin ara, ɣilen s wakka ara rnun lqeṛḥ i wul-iw m'akka lliɣ di lḥebs.  
					</seg>
					<seg id="b.PHI.1.18" type="verse">
						Ur i yi-tewqiɛ ara, axaṭer akken yebɣu yili lḥal, ama s tḥila ama s wul yeṣfan Lmasiḥ yețwabecceṛ ; ɣef wayagi feṛḥeɣ yerna mazal ad feṛḥeɣ,  
					</seg>
					<seg id="b.PHI.1.19" type="verse">
						axaṭer ẓriɣ ayagi meṛṛa i nnfeɛ inu, s tẓallit-nwen akk-d lemɛawna n Ṛṛuḥ n Sidna Ɛisa.  
					</seg>
					<seg id="b.PHI.1.20" type="verse">
						Bɣiɣ yerna ssarameɣ ur d-yețțili wacemma s wayes ara ssetḥiɣ ; meɛna am ass-a am uzekka, s lețkal ameqqran, a d-tban deg-i tmanegt n Lmasiḥ ama s tudert-iw ama s lmut-iw ; 
					</seg>
					<seg id="b.PHI.1.21" type="verse">
						axaṭer ɣuṛ-i, Lmasiḥ ț-țudert-iw ma d lmut d rrbeḥ. 
					</seg>
					<seg id="b.PHI.1.22" type="verse">
						Meɛna ma yella tudert-iw di ddunit, d lfayda ɣef ddemma n leqdic-iw ɣef lexbaṛ n lxiṛ , d acu ara xtiṛeɣ ? Ur ẓriɣ ara !  
					</seg>
					<seg id="b.PHI.1.23" type="verse">
						Di snat lǧihat-agi ɛewqeɣ : deg yiwet n tama, bɣiɣ ad ṛuḥeɣ iwakken ad iliɣ akk-d Lmasiḥ, axaṭer d ayen ifazen aṭas , 
					</seg>
					<seg id="b.PHI.1.24" type="verse">
						di tama nniḍen, ɣef ddemma-nwen yenfeɛ axiṛ ad idireɣ di ddunit ; ayagi tḥeqqeqeɣ deg-s. 
					</seg>
					<seg id="b.PHI.1.25" type="verse">
						?riɣ ad idireɣ yerna ad qqimeɣ gar-awen meṛṛa, iwakken aț-tennernim yerna aț-țfeṛḥem di liman. 
					</seg>
					<seg id="b.PHI.1.26" type="verse">
						Tuɣalin-iw ɣuṛ-wen, a wen-d-tefk sebba tajḍiṭ, s wayes ara tzuxxem s Ɛisa Lmasiḥ ɣef ddemma-inu.  
					</seg>
					<seg id="b.PHI.1.27" type="verse">
						Acu kan, ddut s tikli yuklal lexbaṛ n lxiṛ  n Lmasiḥ iwakken ad sleɣ fell-awen, ama usiɣ-ed a kkun-ẓreɣ ama ɣabeɣ fell-awen, tǧehdem, tedduklem s yiwen n Ṛṛuḥ, tețḥarabem s yiwen wul ɣef liman i d-ițțak lexbaṛ n lxiṛ.  
					</seg>
					<seg id="b.PHI.1.28" type="verse">
						?uṛ-wat aț-țeǧǧem iɛdawen a kkun-ssagden, ayagi ad yili i nutni d țbut n nnger-nsen, i kunwi d țbut n leslak-nwen ; annect-agi s ɣuṛ Ṛebbi i d-yekka ; 
					</seg>
					<seg id="b.PHI.1.29" type="verse">
						axaṭer tețțunefk-awen-d ṛṛeḥma mačči kan iwakken aț-țamnem s Lmasiḥ, meɛna iwakken aț-țenɛețțabem daɣen ɣef ddemma-ines 
					</seg>
					<seg id="b.PHI.1.30" type="verse">
						m'ara tețḥarabem akken twalam țḥarabeɣ nekkini, yerna mazal țḥarabeɣ ar tura am akken i teslam yis.  
					</seg>
				</div>
				<div id="b.PHI.2" type="chapter">
					<seg id="b.PHI.2.1" type="verse">
						Eɛni ur tufim ara ṣṣbeṛ di Lmasiḥ, asseǧhed di leḥmala, tagmaț di Ṛṛuḥ iqedsen wway-gar-awen, ur tufim ara leḥnana d ṛṛeḥma ?  
					</seg>
					<seg id="b.PHI.2.2" type="verse">
						Kemmlet ihi lfeṛḥ-iw, sɛut yiwen uxemmem, sɛut yiwet n leḥmala, ddukklet s yiwen n ṛṛuḥ, d yiwen uxemmem. 
					</seg>
					<seg id="b.PHI.2.3" type="verse">
						Ur xeddmet acemma s umḥizwer neɣ iwakken aț-țesɛum ccan ur nesɛi lqima, meɛna anzet, ḥesbet wiyaḍ am akken sɛan lqima akteṛ-nwen. 
					</seg>
					<seg id="b.PHI.2.4" type="verse">
						Ilaq yal yiwen deg-wen ur ițnadi ara kan ɣef nnfeɛ-ines, lameɛna ilaq ad inadi ɣef nnfeɛ n wiyaḍ. 
					</seg>
					<seg id="b.PHI.2.5" type="verse">
						Sɛut deg ulawen nwen ixemmimen yellan di Ɛisa Lmasiḥ :  
					</seg>
					<seg id="b.PHI.2.6" type="verse">
						Nețța yellan d ṣṣifa n Ṛebbi, ur inuda ara ad isseɛdel iman-is akk-d Ṛebbi. 
					</seg>
					<seg id="b.PHI.2.7" type="verse">
						Meɛna isellem kullec s yiman-is mi guɣal d aqeddac. Isseɛdel iman-is d yemdanen mi d-iban s ṣṣifa n wemdan ; 
					</seg>
					<seg id="b.PHI.2.8" type="verse">
						yessanez iman-is mi gedda s ṭṭaɛa armi d lmut, lmut ɣef wumidag.  
					</seg>
					<seg id="b.PHI.2.9" type="verse">
						Daymi Sidi Ṛebbi issuli-t sennig n kra wayen yellan yerna ifka-yas isem yellan sennig n yismawen meṛṛa, 
					</seg>
					<seg id="b.PHI.2.10" type="verse">
						iwakken s yisem n Ɛisa,  yal tagecrirt aț-țeknu deg igenwan, di lqaɛa, ddaw lqaɛa, 
					</seg>
					<seg id="b.PHI.2.11" type="verse">
						iwakken  yal iles a d-icehhed belli Ɛisa Lmasiḥ, d nețța i gellan sennig kullec i tmanegt n Ṛebbi baba-tneɣ.  
					</seg>
					<seg id="b.PHI.2.12" type="verse">
						A wid eɛzizen fell-i, yal ass tețțaɣem awal ; sbeggnet-ed ihi leslak-nwen s lecɣal, s ṭṭaɛa d wannuz, mačči am asm'akken lliɣ yid-wen, meɛna tura akteṛ imi ɣabeɣ fell-awen.  
					</seg>
					<seg id="b.PHI.2.13" type="verse">
						Axaṭeṛ d Ṛebbi i wen-d-ițțaken lebɣi akk-d tezmert s wayes ara txedmem lebɣi-s yelhan.  
					</seg>
					<seg id="b.PHI.2.14" type="verse">
						Xedmet kullec mbla asmermeg neɣ asṭuqqet n wawal, 
					</seg>
					<seg id="b.PHI.2.15" type="verse">
						iwakken yiwen ur kkun-ițlumu, aț-țilim teṣfam, d arraw n Ṛebbi, ur tseɛɛum ara lɛib ger lǧil-agi n ixeddaɛen, aț-țfeǧǧeǧem gar-asen am teftilin di ddunit  
					</seg>
					<seg id="b.PHI.2.16" type="verse">
						aț-țețbecciṛem awal n tudert ; s wakka, ass n tuɣalin n Lmasiḥ, ayagi ad yili d sebba n ccan-iw imi ur uzzileɣ ur nɛețțabeɣ baṭel.  
					</seg>
					<seg id="b.PHI.2.17" type="verse">
						?as akken ad țțusebbleɣ d asfel ara yernun ɣef wesfel n liman-nwen yețțunefken d lweɛda i Sidi Ṛebbi, d ayen i yi isfeṛḥen yerna feṛḥeɣ yid-wen meṛṛa .  
					</seg>
					<seg id="b.PHI.2.18" type="verse">
						Ula d kunwi feṛḥet am nekk, feṛḥet yid-i. 
					</seg>
					<seg id="b.PHI.2.19" type="verse">
						S lețkal i sɛiɣ di Sidna Ɛisa, ssarameɣ qṛib a wen-ceggɛeɣ Timuti iwakken a yi-issefṛeḥ s lexbaṛ ara yi-d-yawi s ɣuṛ-wen.  
					</seg>
					<seg id="b.PHI.2.20" type="verse">
						Ur sɛiɣ ula d yiwen ara yi-iɛawnen deg ixemmimen-iw, iwakken ad iḥebbeṛ fell-awen seg ul ; 
					</seg>
					<seg id="b.PHI.2.21" type="verse">
						axaṭer akken ma llan țnadin ɣef nnfeɛ-nsen, mačči ɣef nnfeɛ n Ɛisa Lmasiḥ.  
					</seg>
					<seg id="b.PHI.2.22" type="verse">
						Tessnem tikli n Timuṭi, am weqcic ɣer baba-s, yefka tudert-is yid-i i ubecceṛ n lexbaṛ n lxiṛ.  
					</seg>
					<seg id="b.PHI.2.23" type="verse">
						Ihi akken kan ara tefru temsalt-iw, a wen-t-in-ceggɛeɣ 
					</seg>
					<seg id="b.PHI.2.24" type="verse">
						yerna sɛiɣ lețkal di Ssid-nneɣ belli qṛib a n-aseɣ s yiman-iw ɣuṛ-wen.  
					</seg>
					<seg id="b.PHI.2.25" type="verse">
						Walaɣ ilaq-iyi a wen-ceggɛeɣ gma-tneɣ Ebafrudit, amdakkul-iw di lxedma d uḥareb ɣef ddemma n lexbaṛ n lxiṛ,  win akken i yi-d-tceggɛem yewwi-yi-d s ɣuṛ-wen ayen akk ḥwaǧeɣ ; 
					</seg>
					<seg id="b.PHI.2.26" type="verse">
						iccedha-kkun meṛṛa yerna yeḥzen aṭas imi teslam yis yehlek.  
					</seg>
					<seg id="b.PHI.2.27" type="verse">
						?-țideț ihlek armi yewweḍ lmut ; meɛna iɣaḍ Sidi Ṛebbi yerna mačči kan d nețța i t-iɣaḍen, ɣaḍeɣ-t ula d nekk iwakken ur d-iɣelli ara fell-i leḥzen ɣef wayeḍ.  
					</seg>
					<seg id="b.PHI.2.28" type="verse">
						Ceggɛeɣ-t-in s lemɣawla, iwakken aț-țfeṛḥem m'ara t-twalim yerna ula d nekk leḥzen-iw ad yifsus. 
					</seg>
					<seg id="b.PHI.2.29" type="verse">
						Sṭerḥbet yis s lfeṛḥ d ameqqran, s wakken yuklal yal yiwen yellan deg ubrid n Lmasiḥ ; qadṛet imdanen am wigi  
					</seg>
					<seg id="b.PHI.2.30" type="verse">
						axaṭer ɣef ddemma n leqdic ɣef Lmasiḥ i gewweḍ ɣer lmut, mi gsebbel ṛṛuḥ-is iwakken ad ixdem ayen akken ur tezmirem ara a yi-t-txedmem kunwi.  
					</seg>
				</div>
				<div id="b.PHI.3" type="chapter">
					<seg id="b.PHI.3.1" type="verse">
						Ihi ay atmaten, feṛḥet imi tedduklem akk-d Ssid-nneɣ. Ur ɛeyyuɣ ara di tira n wayen i wen-n-uriɣ yakan, yerna ayagi a wen-yili d ṭṭmana i liman-nwen. 
					</seg>
					<seg id="b.PHI.3.2" type="verse">
						?adret iman nwen deg wuccanen, ḥadret iman nwen ɣef yemcumen-nni iḍehṛen s lekdeb.  
					</seg>
					<seg id="b.PHI.3.3" type="verse">
						Axaṭeṛ d nukni i gesɛan ṭṭhara n ṣṣeḥ imi nɛebbed Sidi Ṛebbi s Ṛṛuḥ-is ; yerna nețzuxxu s Ɛisa Lmasiḥ nețkel fell-as, ur nețkil ara ɣef limaṛat n yemdanen.  
					</seg>
					<seg id="b.PHI.3.4" type="verse">
						Ula d nekk zemreɣ ad țekleɣ ɣef limaṛat n yemdanen. Ma yella win i gɣilen izmer ad ițkel ɣef limaṛat agi, nekk zemreɣ ad țekleɣ akteṛ !  
					</seg>
					<seg id="b.PHI.3.5" type="verse">
						Axaṭer dehṛeɣ ass wis tmanya, kkiɣ-ed si ccetla n wat Isṛail, n wedrum n Benyamin, d aɛibṛani mmi--s n uɛibṛani.  
					</seg>
					<seg id="b.PHI.3.6" type="verse">
						?ef wayen yeɛnan ccariɛa, d afarizi, ma d zzwaṛa, d win ițqehhiṛen tajmaɛt n imasiḥiyen ; ɣef wayen yeɛnan lqanun n ccariɛa n Sidna Musa, ur yelli wayen i yi-ixuṣṣen. 
					</seg>
					<seg id="b.PHI.3.7" type="verse">
						Meɛna ayen akken i yi-illan d lfayda, ḥesbeɣ-t tura d lexṣara ɣef ddemma n Lmasiḥ. 
					</seg>
					<seg id="b.PHI.3.8" type="verse">
						Zemreɣ a d iniɣ : ḥesbeɣ kullec d lexṣara ɣef ddemma n wayen ifazen, yellan ț-țamusni n Ɛisa Lmasiḥ Ssid-iw. ?ef ddemma-s qebleɣ a yi-iṛuḥ kullec, ḥesbeɣ kullec d afṛaden, iwakken a d-rebḥeɣ Lmasiḥ 
					</seg>
					<seg id="b.PHI.3.9" type="verse">
						yerna ad sɛuɣ amkan ɣuṛ-es, ad uɣaleɣ d aḥeqqi mačči mi ḍuɛeɣ ccariɛa n Sidna Musa, meɛna imi uɣaleɣ d aḥeqqi s liman yellan di Lmasiḥ, s lḥeqq-nni i d-yețțak Sidi Ṛebbi i wid yesɛan liman deg-s.  
					</seg>
					<seg id="b.PHI.3.10" type="verse">
						S wakka ad issineɣ Lmasiḥ, ad issineɣ tazmert n ḥeggu-ines, ad țekkiɣ di leɛtab-is, ad iliɣ am nețța di lmut-is iwakken 
					</seg>
					<seg id="b.PHI.3.11" type="verse">
						akken yebɣu yili lḥal ad awḍeɣ s wayagi ɣer ḥeggu si ger lmegtin.  
					</seg>
					<seg id="b.PHI.3.12" type="verse">
						Ur d-nniɣ ara tikli-inu di Lmasiḥ tennekmal neɣ wwḍeɣ ɣer lmeqsud, meɛna mazal țțazzaleɣ iwakken a t-awḍeɣ, imi ula d nekk yewwi-yi Ɛisa Lmasiḥ.  
					</seg>
					<seg id="b.PHI.3.13" type="verse">
						Ay atmaten, ur ḥsibeɣ ara iman-iw wwḍeɣ ɣer lmeqṣud-agi ; lameɛna tella yiwet lḥaǧa xeddmeɣ-ț : tețțuɣ ayen iɛeddan, ssarameɣ ɣer wayen yellan ɣer zdat, 
					</seg>
					<seg id="b.PHI.3.14" type="verse">
						țțazzaleɣ ɣer lmeqṣud-agi iwakken ad awḍeɣ ɣer wayen i ɣ-ihegga Sidi Ṛebbi deg igenwan s Ɛisa Lmasiḥ.  
					</seg>
					<seg id="b.PHI.3.15" type="verse">
						Nukni yellan d imdanen meqqṛen di liman ilaq a nesɛu akk axemmem-agi ; ma yella tesɛam axemmem yemxalafen ɣef kra n temsalin, d Sidi Ṛebbi ara kkun-d-isfehmen ɣef wayagi. 
					</seg>
					<seg id="b.PHI.3.16" type="verse">
						S wakka, imi newweḍ di tudert-nneɣ ɣer tegniț-agi, ilaq a nkemmlet tikli-nneɣ s tdukli.  
					</seg>
					<seg id="b.PHI.3.17" type="verse">
						Ɛandet-iyi ay atmaten, țmuqulet ɣer wid i twalam leḥḥun di liman am nukni, 
					</seg>
					<seg id="b.PHI.3.18" type="verse">
						axaṭer aṭas i gteddun am iɛdawen n umidag n Lmasiḥ ; nniɣ-awen-t-id acḥal d abrid, tura daɣen a wen-t-id ɛiwdeɣ s imeṭṭawen :  
					</seg>
					<seg id="b.PHI.3.19" type="verse">
						Taggara-nsen d nnger ; ṛebbi-nsen d iɛebbaḍ-nsen, țzuxxun s wayen i glaq ad nneḥcamen, țxemmimen anagar ɣef leḥwayeǧ n ddunit.  
					</seg>
					<seg id="b.PHI.3.20" type="verse">
						Ma d nukni tanezduɣt-nneɣ deg igenwan, syenna i nețṛaǧu s lḥir amsellek-nneɣ Sidna Ɛisa Lmasiḥ  
					</seg>
					<seg id="b.PHI.3.21" type="verse">
						ara ibeddlen lǧețțat-nneɣ timeḥquṛin, a tent-yerr am lǧețța-s yeččuṛen d lɛaḍima, s tezmert s wayes ițțarra kullec seddaw lḥekma-s.  
					</seg>
				</div>
				<div id="b.PHI.4" type="chapter">
					<seg id="b.PHI.4.1" type="verse">
						Daymi, ay atmaten-iw eɛzizen fell-i, kunwi i ccedhaɣ a kkun ẓreɣ, kunwi yellan d lfeṛḥ-iw, d ccan-iw , akka i glaq aț-țeṭṭfem s lǧehd di Ssid-nneɣ, a wid eɛzizen fell-i ! 
					</seg>
					<seg id="b.PHI.4.2" type="verse">
						Bɣiɣ ad weṣṣiɣ tiyessetmatin nneɣ Iwudya akk-d Sinticya, iwakken ad ddukklent deg yiwen uxemmem di Ssid-nneɣ.  
					</seg>
					<seg id="b.PHI.4.3" type="verse">
						Ula d kečč a gma Sizugus unṣiḥ, ḍelbeɣ-ak a tent-tɛiwneḍ nutenti i ḥurben yid-i ɣef ddemma n lexbaṛ n lxiṛ, akk-d Klimun d imdukkal-iw nniḍen di leqdic iwumi uran yismawen nsen di tektabt n tudert.  
					</seg>
					<seg id="b.PHI.4.4" type="verse">
						Ilit dayem di lfeṛḥ imi tedduklem akk-d Ssid-nneɣ ; a wen-t-id-ɛiwdeɣ : ilit dayem di lfeṛḥ. 
					</seg>
					<seg id="b.PHI.4.5" type="verse">
						Ilaq aț-țiḥninem ɣer yemdanen meṛṛa, Ssid-nneɣ qṛib a d-yuɣal.  
					</seg>
					<seg id="b.PHI.4.6" type="verse">
						Ur țḥebbiṛet ɣef wacemma, meɛna di yal lḥaǧa, ssutret ayen teḥwaǧem i Sidi Ṛebbi s tẓallit, s uḥellel akk-d leḥmadi ; 
					</seg>
					<seg id="b.PHI.4.7" type="verse">
						imiren lehna n Sidi Ṛebbi i gugaren yal tamusni, aț-țeḥrez ulawen-nwen d ixemmimen nwen di Ɛisa Lmasiḥ.  
					</seg>
					<seg id="b.PHI.4.8" type="verse">
						Taggara ay atmaten a wen-d iniɣ : ayen akk yellan d ṣṣeḥ, d lḥeṛma, d lḥeqq, d ṣṣfa, ayen akk yuklalen leḥmala d wayen yuklalen leqdeṛ akk-d leḥmadi, ad ilin d sebba n ixemmimen-nwen.  
					</seg>
					<seg id="b.PHI.4.9" type="verse">
						Ayen tlemdem s ɣuṛ-i yerna tqeblem-t, ayen twalam xeddmeɣ-t d wayen teslam nniɣ-t-id xedmet-eț ula d kunwi, dɣa Sidi Ṛebbi Bab n lehna ad yili yid-wen.  
					</seg>
					<seg id="b.PHI.4.10" type="verse">
						Feṛḥeɣ aṭas am akken ț-țukci i yi-d-ifka Ssid-nneɣ mi walaɣ ul-nwen iɛawed iǧǧuǧeg-ed ɣuṛ-i, tețḥebbiṛem fell-i ; ẓriɣ tețḥebbiṛem fell-i , lameɛna ur wen-d-teɣli ara teswiɛt iwakken a yi-t-id-tbeggnem.  
					</seg>
					<seg id="b.PHI.4.11" type="verse">
						Ur d-nniɣ ara ayagi imi xuṣṣeɣ, axaṭer lemdeɣ ad steqniɛeɣ di yal taswiɛt i deg lliɣ. 
					</seg>
					<seg id="b.PHI.4.12" type="verse">
						Ssneɣ ad ɛiceɣ di lexṣaṣ, am akken ssneɣ ad ɛiceɣ di tawant. Di yal amkan, di kullec lemdeɣ leqnaɛa d lexṣaṣ, lemdeɣ tawant d laẓ.  
					</seg>
					<seg id="b.PHI.4.13" type="verse">
						Zemreɣ i kullec s win i yi-sseǧhaden. 
					</seg>
					<seg id="b.PHI.4.14" type="verse">
						Lameɛna d ayen ilhan i txedmem imi tețțekkim di leɛtab-iw. 
					</seg>
					<seg id="b.PHI.4.15" type="verse">
						Kunwi teẓram ay atmaten n temdint n Filibus belli asmi bdiɣ abecceṛ n lexbaṛ n lxiṛ,  mi ṛuḥeɣ si tmurt n Masidunya. Ula d yiwet n tejmaɛt ur temḥasab yid-i deg wayen i ț-id ikeččmen d wayen i tețțak d lemɛawna i wiyaḍ, anagar tajmaɛt-nwen ; 
					</seg>
					<seg id="b.PHI.4.16" type="verse">
						anagar kunwi i gxedmen ayagi, yerna mi lliɣ di temdint n Tisalunikya, snat n tikkal i yi-d-tceggɛem ayen akk ḥwaǧeɣ.  
					</seg>
					<seg id="b.PHI.4.17" type="verse">
						Mačči ɣef lweɛda i țnadiɣ, meɛna țnadiɣ ɣef lfayda tameqqrant ara yilin di nnfeɛ-nwen.  
					</seg>
					<seg id="b.PHI.4.18" type="verse">
						Yewweḍ-iyi-d kullec, aql-i di tawant, ur iyi-ixuṣṣ wacemma imi i yi-d-iwweḍ wayen i d-tefkam i gma tneɣ Ibafrudit ; ayen i d-yusan s ɣuṛ-wen am leɛṭeṛ n rriḥa yelhan, am wesfel i geqbel Sidi Ṛebbi yerna iɛǧeb-as. 
					</seg>
					<seg id="b.PHI.4.19" type="verse">
						Sidi Ṛebbi a wen-d-yefk ayen akk teḥwaǧem s wakken tella lɛaḍima n lbaṛakat-is, di Ɛisa Lmasiḥ.  
					</seg>
					<seg id="b.PHI.4.20" type="verse">
						Tamanegt i Sidi Ṛebbi baba tneɣ, si lǧil ɣer lǧil, amin !  
					</seg>
					<seg id="b.PHI.4.21" type="verse">
						Sellmet ɣef wegdud n Sidi Ṛebbi, wid akk yumnen s Ɛisa Lmasiḥ.  
					</seg>
					<seg id="b.PHI.4.22" type="verse">
						Atmaten akk yellan yid-i țsellimen fell-awen. Wid akk yellan seg ugdud n Sidi Ṛebbi țsellimen fell-awen, abeɛda wid yellan d iqeddacen n Qayṣer.  
					</seg>
					<seg id="b.PHI.4.23" type="verse">
						Ṛṛeḥma n Sidna Ɛisa Lmasiḥ aț-țili yid-wen.  
					</seg>
				</div>
			</div>
			<div id="b.COL" type="book">
				<div id="b.COL.1" type="chapter">
					<seg id="b.COL.1.1" type="verse">
						Nekk Bulus, amceggeɛ n Ɛisa Lmasiḥ s lebɣi n Sidi Ṛebbi akk-d gma-tneɣ Timuti, 
					</seg>
					<seg id="b.COL.1.2" type="verse">
						i watmaten yellan di temdint n Kulus, wid iteddun s ṣṣfa deg webrid n Lmasiḥ. Ṛṛeḥma ț-țalwit a wen-d-țțunefkent s ɣuṛ Ṛebbi Baba-tneɣ !  
					</seg>
					<seg id="b.COL.1.3" type="verse">
						Nețḥemmid Sidi Ṛebbi Baba-s n Ssid-nneɣ Ɛisa Lmasiḥ yerna ndeɛɛu fell-awen ; 
					</seg>
					<seg id="b.COL.1.4" type="verse">
						axaṭer nesla s liman i tesɛam di Ɛisa Lmasiḥ d wamek i tḥemmlem agdud n Sidi Ṛebbi, 
					</seg>
					<seg id="b.COL.1.5" type="verse">
						ɣef ddemma n usirem i wen-ițțuheggan deg igenwan, asirem nni i wen-d-ițțuxebbṛen s wawal n tideț n lexbaṛ n lxiṛ.  
					</seg>
					<seg id="b.COL.1.6" type="verse">
						Lexbeṛ-agi n lxiṛ  yewḍen armi d ɣuṛ-wen, yețnerni di ddunit meṛṛa ; akken daɣen i gețnerni deg-wen ula d kunwi seg wasmi i teslam yerna tessnem tideț ɣef ṛṛeḥma n Sidi Ṛebbi,  
					</seg>
					<seg id="b.COL.1.7" type="verse">
						akken i wen-ț-isselmed Ibafras, aṛfiq-nneɣ eɛzizen di leqdic ; nețța iqeddcen ɣef Lmasiḥ s wul yeṣfan, 
					</seg>
					<seg id="b.COL.1.8" type="verse">
						ixebbeṛ-aɣ-ed ɣef leḥmala s wayes i kkun-yeččuṛ Ṛṛuḥ iqedsen.  
					</seg>
					<seg id="b.COL.1.9" type="verse">
						Daymi nezga ndeɛɛu fell-awen ɣer Sidi Ṛebbi seg wasmi nesla yis-wen, nessutur-as a wen-d-yefk amek ara tissinem akken ilaq lebɣi ines, s lɛeqliya d lefhama i d-ițțak Ṛṛuḥ iqedsen. 
					</seg>
					<seg id="b.COL.1.10" type="verse">
						S wakka, aț-țleḥḥum s tikli yebɣa Sidi Ṛebbi iwakken a s tɛeǧbem di kullec, a d-tefkem lfakya yelhan, yerna aț-țnernim di tmusni n Sidi Ṛebbi,  
					</seg>
					<seg id="b.COL.1.11" type="verse">
						Ndeɛɛu ɣer Ṛebbi akken a kkun-isseǧhed s tezmert-is tameqqrant iwakken aț-tṣebṛem i kullec alamma ț-țaggara.  
					</seg>
					<seg id="b.COL.1.12" type="verse">
						Ḥemmdet, cekkṛet s lfeṛḥ Sidi Ṛebbi Baba-tneɣ i wen-d-yefkan amur di lweṛt i d-ihegga i warraw n tafat.  
					</seg>
					<seg id="b.COL.1.13" type="verse">
						Ikkes-aɣ-d si tezmert n ṭṭlam, iwakken a ɣ-yessiweḍ ɣer tgelda n Mmi-s eɛzizen, 
					</seg>
					<seg id="b.COL.1.14" type="verse">
						s wayes nețwasellek yerna nesɛa leɛfu n ddnubat-nneɣ.  
					</seg>
					<seg id="b.COL.1.15" type="verse">
						Lmasiḥ, d ṣṣifa n Sidi Ṛebbi ur nezmir a nwali, d nețța i d amezwaru n txelqit meṛṛa. 
					</seg>
					<seg id="b.COL.1.16" type="verse">
						Yis i gețwaxleq wayen nețwali d wayen ur nețwali ara ama deg igenwan ama di lqaɛa, tigeldiwin d igelliden, lḥekmat akk-d tezmar yellan deg igenwan ; kullec yețwaxleq yis, kullec yețwaxleq i nețța.  
					</seg>
					<seg id="b.COL.1.17" type="verse">
						Yella-d uqbel a d-yețwaxleq kra yellan, d nețța i d lsas n txelqit, 
					</seg>
					<seg id="b.COL.1.18" type="verse">
						d aqeṛṛuy n tejmaɛt n imasiḥiyen yellan d lǧețța-s. Yella si tazwara, d nețța i d amenzu i d-iḥyan si ger lmegtin iwakken ad yili d amezwaru di kullec.  
					</seg>
					<seg id="b.COL.1.19" type="verse">
						Axaṭer Sidi Ṛebbi yufa lfeṛḥ-is s lekmal di Mmi-s, 
					</seg>
					<seg id="b.COL.1.20" type="verse">
						s Lmasiḥ i gemṣalaḥ akk-d txelqit, yessers-ed lehna ama di lqaɛa ama deg igenwan s idammen n Mmi-s yuzzlen ɣef wumidag. 
					</seg>
					<seg id="b.COL.1.21" type="verse">
						Kunwi yellan zik-nni d ibeṛṛaniyen, d iɛdawen n Sidi Ṛebbi s ixemmimen-nwen d yir lecɣal nwen  
					</seg>
					<seg id="b.COL.1.22" type="verse">
						Tura issemṣaleḥ-ikkun yid-es s lmut n Mmi-s iwakken a d-tbanem zdat-es teṣfam, mbla lɛib.  
					</seg>
					<seg id="b.COL.1.23" type="verse">
						Ma yella teṭṭfem di liman-nwen s tideț, ma yella tbeddem, tṛeṣṣam. Ɣuṛ-wat aț-țțwexxṛem ɣef wusirem i wen-d-yewwi lexbaṛ n lxiṛ  iwumi teslam, lexbaṛ-agi n lxiṛ i gețțubeccṛen i yemdanen n ddunit meṛṛa, i ɣef uɣaleɣ nekk d aqeddac.  
					</seg>
					<seg id="b.COL.1.24" type="verse">
						Tura feṛḥeɣ aṭas imi nɛețțabeɣ fell-awen, axaṭer țkemmileɣ ayen ixuṣṣen i leɛtab n Lmasiḥ ɣef ddemma n imasiḥiyen meṛṛa, yellan d lǧețța-s, i ɣef uɣaleɣ d aqeddac.  
					</seg>
					<seg id="b.COL.1.25" type="verse">
						Iceggeɛ-iyi-d Sidi Ṛebbi iwakken a wen-d-beccṛeɣ awal-is s lekmal.  
					</seg>
					<seg id="b.COL.1.26" type="verse">
						Lbaḍna yeffren si zik, si lǧil ɣer lǧil, ibeggen-iț-id tura i wid yellan d ayla-s.  
					</seg>
					<seg id="b.COL.1.27" type="verse">
						Yebɣa a d-yesken ccan n lbaḍna agi ifazen i leǧnas nniḍen ur nelli ara n wat Isṛail, iwakken ad walin Lmasiḥ deg-wen, nețța yellan d lsas n lɛaḍima i ɣer nessaram.  
					</seg>
					<seg id="b.COL.1.28" type="verse">
						D Lmasiḥ agi i nețbecciṛ i yemdanen, nețweṣṣi-ten, nesselmad iten s tmusni d leɛqel, iwakken yal amdan ad innekmal di Lmasiḥ zdat Sidi Ṛebbi. 
					</seg>
					<seg id="b.COL.1.29" type="verse">
						Ɣef wayagi i qeddceɣ s tezmert n Lmasiḥ yellan deg-i.  
					</seg>
				</div>
				<div id="b.COL.2" type="chapter">
					<seg id="b.COL.2.1" type="verse">
						Bɣiɣ aț-țeẓrem acḥal meqqeṛ imenɣi i deg lliɣ ɣef ddemma nwen, ɣef watmaten n temdint n Ludikus akk-d wid meṛṛa i geslan yis-i meɛna leɛmeṛ ur ẓrin udem-iw.  
					</seg>
					<seg id="b.COL.2.2" type="verse">
						Qebleɣ imenɣi-agi iwakken ad theddnen wulawen-nsen, ad ddukklen s leḥmala, ad ččaṛen d lefhama iwakken ad issinen lbaḍna n Sidi Ṛebbi Ṛebbi yellan di Lmasiḥ ; 
					</seg>
					<seg id="b.COL.2.3" type="verse">
						deg-s i ffren igerrujen n lefhama ț-țmusni.  
					</seg>
					<seg id="b.COL.2.4" type="verse">
						Nniɣ-d akka iwakken ur kkun ițkellix yiwen s imeslayen yețɣuṛṛun.  
					</seg>
					<seg id="b.COL.2.5" type="verse">
						Ɣas akken ur lliɣ ara yid-wen, leɛqel-iw atan ɣuṛ-wen ; feṛḥeɣ aṭas mi ẓriɣ acḥal i teṭṭfem di liman-nwen di Lmasiḥ yerna tsedduyem kullec akken ilaq.  
					</seg>
					<seg id="b.COL.2.6" type="verse">
						Ihi imi tqeblem Ɛisa Lmasiḥ d Ssid-nwen, ddut di lebɣi-ines. 
					</seg>
					<seg id="b.COL.2.7" type="verse">
						Sbeddet lsas n tudert-nwen fell-as, sǧehdet liman-nwen akken i kkun nesselmed, țḥemmidet daymen Sidi Ṛebbi. 
					</seg>
					<seg id="b.COL.2.8" type="verse">
						Ḥadret a kkun-kellxen wid ițfelsifen, wid yessexdamen tiḥila ț-țiḥeṛci ; ayagi d lekdubat i gebnan ɣef leɛwayed n yemdanen akk ț-țizemmar n ddunit, mačči ɣef uselmed n Lmasiḥ.  
					</seg>
					<seg id="b.COL.2.9" type="verse">
						Axaṭer ayen akk yellan di Sidi Ṛebbi yezdeɣ s lekmal di Lmasiḥ, 
					</seg>
					<seg id="b.COL.2.10" type="verse">
						kunwi tesɛam kullec deg-s, nețța yellan sennig lḥekmat ț-țzemmar.  
					</seg>
					<seg id="b.COL.2.11" type="verse">
						Sṭhaṛa-nwen tekka-d si tikli nwen akk-d Lmasiḥ, mačči am tin yețwaxedmen s ufus n wemdan, lameɛna s ɣuṛ Lmasiḥ i d-tekka iwakken a kkun-isellek si tezmert n lǧețța tamednubt.  
					</seg>
					<seg id="b.COL.2.12" type="verse">
						S weɣḍas-nwen tețwameḍlem akk-d Lmasiḥ, lameɛna teḥyam-d daɣen yid-es si lmut imi tumnem s tezmert n Sidi Ṛebbi i t-id-isseḥyan si ger lmegtin.  
					</seg>
					<seg id="b.COL.2.13" type="verse">
						Kunwi ur neḍhiṛ ara, tellam temmutem ɣef ddemma n ddnubat nwen ; tura Sidi Ṛebbi yerra-kkun-id ɣer tudert s Lmasiḥ. Sidi Ṛebbi yeɛfa-yaɣ ddnubat-nneɣ meṛṛa. 
					</seg>
					<seg id="b.COL.2.14" type="verse">
						Yemḥa leɛqed-nni i ɣ-isseḍlamen, imi ur nezmir ara a nexdem ayen d-teqqaṛ ccariɛa ; yemḥa-t mi t-isemmeṛ ɣef wumidag.  
					</seg>
					<seg id="b.COL.2.15" type="verse">
						Sidi Ṛebbi yekkes tazmert i lḥekmat ț-țzemmar n igenwan, ikcef itent-id zdat txelqit meṛṛa, iɣleb-itent s lmut n Mmi-s ɣef wumidag.  
					</seg>
					<seg id="b.COL.2.16" type="verse">
						Ihi ur țțaǧat ara win ara kkun-iḥasben ɣef wayen ara teččem d wayen ara teswem neɣ imi ur tettabaɛem ara ayen yeɛnan leɛyudat, talalit n waggur d wussan n westeɛfu ; 
					</seg>
					<seg id="b.COL.2.17" type="verse">
						ayagi akk yezwar-ed d lemtel kan n wayen i d-iteddun, axaṭer tideț di Lmasiḥ i tella. 
					</seg>
					<seg id="b.COL.2.18" type="verse">
						Ɣuṛ-wat a wen-kellxen yemdanen ițțarran iman-nsen d wid yunzen, țɛebbiden lmalayekkat, a kkun-id-awin ɣer webrid-nsen iwakken ur tețțawḍem ara ɣer lmeqṣud-nwen ; imdanen am wigi ttabaɛen kan ixemmimen-nsen yerna xeddmen ccan i yiman-nsen.  
					</seg>
					<seg id="b.COL.2.19" type="verse">
						Ur qbilen ara ad ṭṭfen di Lmasiḥ yellan d aqeṛṛuy, i gesdukklen lǧețța s lemfaṣel meṛṛa d iẓuran i d-icudden ɣuṛ-es ; yis i tețnerni lǧețța, i tețțimɣuṛ s wakken yella di lebɣi n Sidi Ṛebbi.  
					</seg>
					<seg id="b.COL.2.20" type="verse">
						Ma yella temmutem akk-d Lmasiḥ, teṭṭaxṛem ɣef wayen akk yeɛnan tudert n ddunit, acimi ihi am akken di ddunit i tellam, tqebblem ad ḥețțmen fell-awen leɛwayed n ddunit m'ara wen-qqaṛen :  
					</seg>
					<seg id="b.COL.2.21" type="verse">
						« Ur teddmet ara neɣ ur ɛeṛṛdet ara neɣ ur țnalet ara !»  
					</seg>
					<seg id="b.COL.2.22" type="verse">
						Lumuṛat-agi meṛṛa i nxeddem d ayen ara yefnun, d leqwanen d uselmed n yemdanen ;  
					</seg>
					<seg id="b.COL.2.23" type="verse">
						ț-țideț, lumuṛat-agi sselmaden leɛbada, annuz akk-d uɛețțeb n lǧețțat nneɣ, țbanen-d amakken d ayen yelhan, lameɛna d ayen ur nezmir ad iɛawen bunadem ad iṭṭef iman-is.  
					</seg>
				</div>
				<div id="b.COL.3" type="chapter">
					<seg id="b.COL.3.1" type="verse">
						Kunwi ihi, imi i d-teḥyam akk-d Lmasiḥ, nadit ɣef leḥwayeǧ n igenwan anda yella Lmasiḥ i gḥekmen ɣer tama tayeffust n Sidi Ṛebbi.  
					</seg>
					<seg id="b.COL.3.2" type="verse">
						Țḥebbiṛet ɣef wayen yellan deg igenwan mačči ɣef wayen yellan di ddunit-agi, 
					</seg>
					<seg id="b.COL.3.3" type="verse">
						axaṭer ɣer ddunit tețțusemmam temmutem, meɛna ɣer Sidi Ṛebbi tudert-nwen teffer akk-d Lmasiḥ.  
					</seg>
					<seg id="b.COL.3.4" type="verse">
						M'ara d-iban Lmasiḥ yellan ț-țudert-nwen, kunwi daɣen a d tbanem yid-es. 
					</seg>
					<seg id="b.COL.3.5" type="verse">
						Ɣef ddemma n wayagi, xḍut i yir tikli n ddunit-agi s wayes tețțeddum zik : leḥṛam, ayen iɛefnen, lebɣi n tnefsit, ccehwat n diri akk-d ṭṭmeɛ, ayagi meṛṛa am win ițɛebbiden ayen ixulfen Sidi Ṛebbi.  
					</seg>
					<seg id="b.COL.3.6" type="verse">
						D annect-agi i d-isseɣlayen urrif n Sidi Ṛebbi ɣef wid i t-ițɛaṣin. 
					</seg>
					<seg id="b.COL.3.7" type="verse">
						Ula d kunwi akka i tellam zik-nni mi tețɛicim di ddnub. 
					</seg>
					<seg id="b.COL.3.8" type="verse">
						Meɛna tura sbeɛdet iman-nwen ɣef wannect-agi meṛṛa : urrif, zzɛaf, ddɣel ; ḥadret a d-ffɣen seg imawen-nwen rregmat neɣ yir lehduṛ.  
					</seg>
					<seg id="b.COL.3.9" type="verse">
						Ur skiddibet ara wway gar-awen imi tura teǧǧam yir tikli-nwen n zik.  
					</seg>
					<seg id="b.COL.3.10" type="verse">
						Tuɣalem d ijdiden, tețnernim di tmusni n Sidi Ṛebbi iwakken aț țemcabim ɣuṛ-es, nețța i kkun-d-ixelqen.  
					</seg>
					<seg id="b.COL.3.11" type="verse">
						Di tudert-agi tajdiṭ ulac lxilaf ger wat Isṛail d leǧnas nniḍen, ger win iḍehṛen d win ur neḍhiṛ, ger wid itqeddmen d wid ur netqeddem, neɣ ger wakli d uḥeṛṛi, imi d Lmasiḥ i gellan d kullec di mkul yiwen.  
					</seg>
					<seg id="b.COL.3.12" type="verse">
						Sidi Ṛebbi iḥemmel-ikkun, yextaṛ-ikkun aț-țilim d agdud-is. Sɛut ihi ṛṛeḥma deg wulawen-nwen, leḥnana, lxiṛ, ṣṣbeṛ d wannuz.  
					</seg>
					<seg id="b.COL.3.13" type="verse">
						Țemyawit wway gar-awen, ma yella win yesɛan accetki ɣef wayeḍ msamaḥet axiṛ wway gar-awen, akken i wen-isemmeḥ Lmasiḥ, msamaḥet ula d kunwi.  
					</seg>
					<seg id="b.COL.3.14" type="verse">
						Nnig n wayagi meṛṛa sɛut leḥmala, ț-țin i gesdukkulen ulawen. 
					</seg>
					<seg id="b.COL.3.15" type="verse">
						Sɛut lehna n Lmasiḥ deg ulawen nwen iwakken aț-țilim d yiwen, ḥemmdet Sidi Ṛebbi imi ɣer lehna-agi i wen-d-yessawel.  
					</seg>
					<seg id="b.COL.3.16" type="verse">
						Awal n Lmasiḥ ad izdeɣ gar-awen s lbaṛakat-is meṛṛa iwakken wa ad isselmad wa, wa ad inehhu wayeḍ s ṣṣwab. Ccnut s wulawen-nwen, ḥemmdet Sidi Ṛebbi s isefra n Zabuṛ akk-d ccnawi i d-ițțak Ṛṛuḥ iqedsen. 
					</seg>
					<seg id="b.COL.3.17" type="verse">
						Ama deg imeslayen ama di lecɣal ara txedmem, xedmet kullec s yisem n Ssid-nneɣ Ɛisa, s yisem-is țḥemmidet Sidi Ṛebbi baba-tneɣ.  
					</seg>
					<seg id="b.COL.3.18" type="verse">
						A tilawin, ḍuɛemt irgazen-nkunt, ayagi d ayen ilaqen i tid i gețḍuɛun Sidi Ṛebbi. 
					</seg>
					<seg id="b.COL.3.19" type="verse">
						Ma d kunwi ay irgazen, ilaq aț-țḥemmlem tilawin-nwen, ur seɛɛut ara ulawen iqesḥen ɣuṛ-sent.  
					</seg>
					<seg id="b.COL.3.20" type="verse">
						Ay arrac țțaɣet awal i imawlan nwen di kullec, axaṭer akka ara tɛeǧbem i Sidi Ṛebbi. 
					</seg>
					<seg id="b.COL.3.21" type="verse">
						Lameɛna kunwi ay imawlan ur sserfuyet ara dderya-nwen neɣ m'ulac ad feclen.  
					</seg>
					<seg id="b.COL.3.22" type="verse">
						Ma d kunwi ay iqeddacen, țțaɣet awal i imɛellmen-nwen di ddunit-agi mačči kan zdat-nsen akken a sen tɛeǧbem meɛna ɣas ulac-iten xedmet ccɣel-nwen seg wul, am akken i Sidi Ṛebbi. 
					</seg>
					<seg id="b.COL.3.23" type="verse">
						Kra n wayen ara txedmem, xedmet-eț s wul yeṣfan am akken i Sidi Ṛebbi i t-txeddmem mačči i yemdanen, 
					</seg>
					<seg id="b.COL.3.24" type="verse">
						mmektit-ed lweṛt i kkun ițṛaǧun s ɣuṛ Sidi Ṛebbi akken i t-id-yewɛed ; axaṭer amɛellem n tideț i ɣef tqeddcem, d Lmasiḥ. 
					</seg>
					<seg id="b.COL.3.25" type="verse">
						Win ixeddmen cceṛ a d-iɣellet ayen yexdem ; axaṭer ɣer Sidi Ṛebbi ulac lxilaf.  
					</seg>
				</div>
				<div id="b.COL.4" type="chapter">
					<seg id="b.COL.4.1" type="verse">
						Ay imɛellmen ddut s lḥeqq, ur xeddmet ara lxilaf ger iqeddacen nwen, axaṭer teẓram belli ula d kunwi tesɛam amɛellem deg igenwan. 
					</seg>
					<seg id="b.COL.4.2" type="verse">
						Ur ɣefflet ara, meɛna deɛɛut țḥemmidet daymen Sidi Ṛebbi.  
					</seg>
					<seg id="b.COL.4.3" type="verse">
						Deɛɛut daɣen fell-aɣ ɣer Sidi Ṛebbi iwakken a ɣ-d-ildi tiwwura a nbecceṛ awal-is, a nxebbeṛ ɣef lbaḍna n Lmasiḥ i ɣef lliɣ di lḥebs, 
					</seg>
					<seg id="b.COL.4.4" type="verse">
						dɛut iwakken ad sfehmeɣ akken ilaq lbaḍna-agi i yemdanen.  
					</seg>
					<seg id="b.COL.4.5" type="verse">
						Ddut s ṣṣwab zdat wid ur numin ara s Ɛisa Lmasiḥ ; faṛset tagniț, țbecciṛet awal n Ɛisa Lmasiḥ.  
					</seg>
					<seg id="b.COL.4.6" type="verse">
						Sɛut iles aẓidan, imeslayen yesɛan lfayda, iwakken aț-țețțarram awal i yal yiwen s ṣṣwab.  
					</seg>
					<seg id="b.COL.4.7" type="verse">
						Tucik, gma-tneɣ eɛzizen i ɣef țekleɣ, aṛfiq-nneɣ di leqdic ɣef Ssid-nneɣ, a wen-n-yawi lexbaṛ-iw. 
					</seg>
					<seg id="b.COL.4.8" type="verse">
						Ɣef wannect-agi i wen-t-in ceggɛeɣ iwakken a wen-n-yawi lexbaṛ-nneɣ yerna ad ihedden ulawen-nwen.  
					</seg>
					<seg id="b.COL.4.9" type="verse">
						A d-yas nețța d gma-tneɣ eɛzizen Unizim i ɣef nețkel, yellan d yiwen seg-wen ; d nutni ara wen-n-yawin lexbaṛ ɣef wayen meṛṛa ideṛṛun dagi.  
					</seg>
					<seg id="b.COL.4.10" type="verse">
						Ițsellim-ed fell-awen Arisṭark aṛfiq-iw yellan yid-i di lḥebs akk-d Maṛqus yețțilin i Barnabas, win i ɣef kkun-weṣṣaɣ aț-țesterḥbem yis ma yusa-d ɣuṛ-wen.  
					</seg>
					<seg id="b.COL.4.11" type="verse">
						Ițsellim-ed daɣen fell-awen Ɛisa iwumi qqaṛen Yustus. Ger wat Isṛail anagar tlata watmaten-agi i gxeddmen yid-i i tgeldit n Sidi Ṛebbi, d nutni kan i yufiɣ ɣer tama-w.  
					</seg>
					<seg id="b.COL.4.12" type="verse">
						Gma-tneɣ Ibafras n tmurt-nwen, yellan d aqeddac n Ɛisa Lmasiḥ ițsellim-ed fell-awen ; yezga ideɛɛu ɣer Ṛebbi fell-awen iwakken aț-țeṭṭfem, aț-țennernim di liman yerna aț-țilim twejdem aț-țxedmem lebɣi n Sidi Ṛebbi.  
					</seg>
					<seg id="b.COL.4.13" type="verse">
						A d-cehdeɣ fell-as acḥal inɛețțab fell-awen, ɣef watmaten n tejmaɛt n Ludikus akk-d wid n Yirabulis.  
					</seg>
					<seg id="b.COL.4.14" type="verse">
						Luqa aḥbib-nneɣ eɛzizen yellan d ṭṭbib akk-d Dimas, țsellimen-d fell-awen. 
					</seg>
					<seg id="b.COL.4.15" type="verse">
						Sellmet ɣef watmaten yellan di Ludikus, ɣef Nimfa akk d wid ițnejmaɛen deg wexxam-is.  
					</seg>
					<seg id="b.COL.4.16" type="verse">
						M'ara teɣṛem tabṛaț-agi, fket-eț i watmaten n tejmaɛt n Ludikus a ț-ɣṛen, kunwi daɣen ɣṛet tabṛaț ara kkun-id-yawḍen s ɣuṛ-sen.  
					</seg>
					<seg id="b.COL.4.17" type="verse">
						Init i Arcibus ad ibedd i ccɣel nni i ɣef t-iwekkel Ssid-nneɣ, a t-ixdem akken ilaq.  
					</seg>
					<seg id="b.COL.4.18" type="verse">
						Nekk Bulus, s ufus-iw i wen-n uriɣ. Sslam fell-awen ! Ur tețțut ara belli d ameḥbus i lliɣ. Ṛṛeḥma n Sidi Ṛebbi aț-țili yid-wen.  
					</seg>
				</div>
			</div>
			<div id="b.1TH" type="book">
				<div id="b.1TH.1" type="chapter">
					<seg id="b.1TH.1.1" type="verse">
						Nekk Bulus, Silwan akk-d Timuti, i tejmaɛt n watmaten yellan di temdint n Tiṣalunik yumnen s Sidi Ṛebbi baba-tneɣ akk-d Ssid-nneɣ Ɛisa lmasiḥ. Ṛṛeḥma ț-țalwit a d-ersent fell-awen.  
					</seg>
					<seg id="b.1TH.1.2" type="verse">
						Yal ass nețḥemmid Sidi Ṛebbi fell-awen ; mkul m'ara nedɛu ɣuṛ-es, nețțader-ikkun-id di tẓallit-nneɣ. 
					</seg>
					<seg id="b.1TH.1.3" type="verse">
						Nețmektay-ikkun-id zdat Sidi Ṛebbi baba-tneɣ, ɣef wayen akk txeddmem seg wasmi tumnem s Ssid-nneɣ Ɛisa Lmasiḥ ; tqeblem aț-țenneɛtabem ɣef ddemma n yisem-is imi tḥemmlem-t yerna lețkal-nwen fell-as d ameqqran.  
					</seg>
					<seg id="b.1TH.1.4" type="verse">
						Ay atmaten eɛzizen ɣer Sidi Ṛebbi, neẓra belli d nețța i kkun-id ixtaṛen. 
					</seg>
					<seg id="b.1TH.1.5" type="verse">
						Lexbeṛ-agi n lxiṛ  i wen-d newwi mačči d imeslayen kan, lameɛna s țțeḥqiq i wen-d-nbecceṛ lexbaṛ-agi n tideț, s tezmert n Ṛṛuḥ iqedsen. Teẓram amek i nedda gar-awen, asm'akken i nella ɣuṛ-wen ; nexdem ayagi iwakken a kkun-nɛiwen di tikli-nwen.  
					</seg>
					<seg id="b.1TH.1.6" type="verse">
						Ula d kunwi tuɣalem tețțeddum am nukni deg webrid n Ssid-nneɣ, imi di teswiɛt iweɛṛen i tqeblem awal-is s lfeṛḥ i d-ițțak Ṛṛuḥ iqedsen.  
					</seg>
					<seg id="b.1TH.1.7" type="verse">
						S wakka tuɣalem d lemtel i wid akk yumnen, i gellan di tmura n Masidunya akk-d Akaya. 
					</seg>
					<seg id="b.1TH.1.8" type="verse">
						Axaṭer s ɣuṛ-wen, lexbaṛ n lxiṛ  iwweḍ mačči kan ɣer tmura-agi, meɛna slan s liman-nwen di Sidi Ṛebbi di mkul amkan. Daymi fiḥel a d-nemmeslay fell-awen. 
					</seg>
					<seg id="b.1TH.1.9" type="verse">
						Imdanen meṛṛa ḥekkun amek i tesṭerḥbem yis-nneɣ, amek i d-tuɣalem ɣer webrid n Sidi Ṛebbi, teǧǧam aɛbad n ssadaț, iwakken aț-țḍuɛem Sidi Ṛebbi n tideț, Sidi Ṛebbi yeddren.  
					</seg>
					<seg id="b.1TH.1.10" type="verse">
						Yerna tețṛaǧum a d-yuɣal Ssid nneɣ Ɛisa seg igenwan, Mmi-s-nni i d-isseḥya si ger lmegtin ; d nețța ara ɣ-isellken ass n lḥisab.  
					</seg>
				</div>
				<div id="b.1TH.2" type="chapter">
					<seg id="b.1TH.2.1" type="verse">
						Ay atmaten, kunwi s yiman-nwen teẓram mačči mbla lmeɛna i d-nusa ɣuṛ-wen. 
					</seg>
					<seg id="b.1TH.2.2" type="verse">
						Teẓram daɣen nenneɛtab, nețwargem di temdint n Filibus, meɛna neṭṭef di liman-nneɣ di Sidi Ṛebbi, nkemmel abecceṛ n wawal-is gar-awen ɣas akken nețwaqehheṛ.  
					</seg>
					<seg id="b.1TH.2.3" type="verse">
						Lexbeṛ-agi n lxiṛ i wen-d newwi ur ibni ara ɣef lekdeb neɣ ɣef tḥila d lexdeɛ. 
					</seg>
					<seg id="b.1TH.2.4" type="verse">
						Sidi Ṛebbi ițkel fell-aɣ, daymi i ɣ-iceggeɛ iwakken a nbecceṛ awal-is. Axaṭer iẓra nețmeslay mačči iwakken a neɛǧeb i yemdanen, meɛna iwakken a s-neɛǧeb i nețța yessnen ulawen-nneɣ. 
					</seg>
					<seg id="b.1TH.2.5" type="verse">
						Teẓram belli leɛmeṛ ur nemmeslay s usqizzeb neɣ neḍmeɛ kra deg yiwen, atan Sidi Ṛebbi d inigi !  
					</seg>
					<seg id="b.1TH.2.6" type="verse">
						Leɛmeṛ ur nqelleb ad yali ccan-nneɣ ama ɣuṛ-wen ama ɣer wiyaḍ ; yerna lemmer nebɣi, nezmer a nḥettem iman-nneɣ fell-awen imi d imceggɛen n Lmasiḥ i nella !  
					</seg>
					<seg id="b.1TH.2.7" type="verse">
						Meɛna asmi nella gar-awen, neččuṛ d leḥnana am tyemmaț ițḥadaren ɣef warraw-is.  
					</seg>
					<seg id="b.1TH.2.8" type="verse">
						Imi tellam deg wulawen-nneɣ, mačči kan d lexbaṛ n lxiṛ  n Sidi Ṛebbi i nebɣa a wen-nbecceṛ, meɛna nezmer a nsebbel ula ț-țiṛwiḥin-nneɣ fell-awen, axaṭer teɛzizem fell-aɣ aṭas.  
					</seg>
					<seg id="b.1TH.2.9" type="verse">
						Ma tecfam ay atmaten ɣef wussan nni mi i wen-d-newwi lexbaṛ n lxiṛ, nenneɛtab, nxeddem iḍ d wass akken ur nețțili ț-țaɛkumt ula i yiwen deg-wen.  
					</seg>
					<seg id="b.1TH.2.10" type="verse">
						Ṛebbi yeẓra, kunwi teẓram belli tikli-nneɣ teṣfa, nedda s lḥeqq, yiwen ur aɣ-d-issukkes lɛib gar-awen kunwi s wid yumnen. 
					</seg>
					<seg id="b.1TH.2.11" type="verse">
						Teẓram daɣen nella i mkul yiwen deg-wen am ubabat ɣer warraw-is.  
					</seg>
					<seg id="b.1TH.2.12" type="verse">
						Nenha-kkun, nesseǧhed-ikkun, nḥellel-ikkun iwakken aț-țeddum akken yebɣa Sidi Ṛebbi i wen-d issawlen ɣer tgeldit-is d lɛaḍima-s. 
					</seg>
					<seg id="b.1TH.2.13" type="verse">
						S wakka nețḥemmid dayem Sidi Ṛebbi imi tqeblem awal-is i wen-d newwi. Tqeblem-t mačči am akken d awal n wemdan, meɛna tqeblem-t imi d awal n Sidi Ṛebbi. D awal-agi i gxeddmen deg-wen tura, kunwi s wid yumnen.  
					</seg>
					<seg id="b.1TH.2.14" type="verse">
						Ay atmaten, tedṛa yid-wen am tejmuyaɛ n imasiḥiyen yellan di tmurt n Yahuda : akken i kkun-qehṛen warraw n tmurt-nwen akken daɣen i ten-qehṛen wudayen.  
					</seg>
					<seg id="b.1TH.2.15" type="verse">
						D udayen-agi i genɣan Ssid nneɣ Ɛisa Lmasiḥ akk-d lenbiya, d nutni daɣen i ɣ-iqehṛen. Ɛuṣan Sidi Ṛebbi yerna d iɛdawen n yemdanen.  
					</seg>
					<seg id="b.1TH.2.16" type="verse">
						Rnan kemmlen di ddnubat-nsen, axaṭer ur ɣ-ǧǧin ara a nbecceṛ leslak n Sidi Ṛebbi i leǧnas nniḍen ur nelli ara n wat Isṛail. S wakka i d-yeɣli lɛiqab n Sidi Ṛebbi fell-asen.  
					</seg>
					<seg id="b.1TH.2.17" type="verse">
						Ma d nukni ay atmaten seg wasmi i d-nṛuḥ s ɣuṛ-wen, ɣas akken ur kkun-ẓerrent ara wallen, tellam deg wulawen-nneɣ ; nxaq fell-awen aṭas, daymi i neɛṛeḍ a d-nas iwakken a kkun-nẓer. 
					</seg>
					<seg id="b.1TH.2.18" type="verse">
						Acḥal n tikkal i nebɣa a nuɣal ɣuṛ-wen, nekk s yiman-iw, yiwet neɣ snat n tikkal i ɛerḍeɣ a n-ruḥeɣ, meɛna Cciṭan  ur aɣ yeǧǧi ara, iqḍeɛ-aɣ abrid.  
					</seg>
					<seg id="b.1TH.2.19" type="verse">
						D kunwi i d sebba n usirem d lfeṛḥ-nneɣ ɣer Sidi Ṛebbi, yis-wen ara nzuxx zdat Ssid-nneɣ Ɛisa asm'ara d-yuɣal. 
					</seg>
					<seg id="b.1TH.2.20" type="verse">
						Ț-țideț, d kunwi i d can nneɣ i d lfeṛḥ-nneɣ.  
					</seg>
				</div>
				<div id="b.1TH.3" type="chapter">
					<seg id="b.1TH.3.1" type="verse">
						Imi ur nezmir ara a neṣbeṛ fell-awen nnig wannect-a, nufa-d yiwen ṛṛay : nukni a neqqim di temdint n Atinya,  
					</seg>
					<seg id="b.1TH.3.2" type="verse">
						ma d gma-tneɣ Timuti, aqeddac n Sidi Ṛebbi, ițbecciṛen lexbaṛ n lxiṛ  n Lmasiḥ, a wen-t-in-nceggeɛ a kkun isseǧhed yerna a kkun-inhu di liman nwen, 
					</seg>
					<seg id="b.1TH.3.3" type="verse">
						iwakken yiwen ur ifeččel di teswiɛt-agi n uqehheṛ. Teẓram belli ayagi d ayen i ɣ-ițṛaǧun.  
					</seg>
					<seg id="b.1TH.3.4" type="verse">
						Asmi nella yid-wen nenna-yawen yakan belli a d-yas wass i deg ara nețwaqehheṛ. Atan tura twalam belli d ayen ideṛṛun.  
					</seg>
					<seg id="b.1TH.3.5" type="verse">
						Imi xaqeɣ fell-awen, ur zmireɣ ara ad ṣebṛeɣ, ceggɛeɣ-awen gma tneɣ Timuti iwakken a yi-d-yawi lexbaṛ ma mazal teṭṭfem di liman nwen ; axaṭer uggadeɣ a kkun iɣuṛṛ Cciṭan,  aț-țețțum ayen akk i wen-nesselmed, uggadeɣ lxedma nneɣ aț-țuɣal d ulac.  
					</seg>
					<seg id="b.1TH.3.6" type="verse">
						Mi d-yuɣal Timuti s ɣuṛ-wen, yewwi-yaɣ-d lexbaṛ yelhan fell-awen : iḥka-yaɣ-d amek tḍuɛem Sidi Ṛebbi, d leḥmala yellan wway gar-awen ; yenna-yaɣ-d daɣen amek i ɣ-d țmektayem, ur aɣ-tețțum ara, tḥarem melmi ara ɣ-teẓrem am akken i nxaq fell-awen ula d nukni.  
					</seg>
					<seg id="b.1TH.3.7" type="verse">
						Ay atmaten, ɣas akka nella di lmeḥna d iɣeblan, theddnen wulawen nneɣ ɣef wayen yeɛnan liman-nwen. 
					</seg>
					<seg id="b.1TH.3.8" type="verse">
						Tura yuɣal-aɣ-d ṛṛuḥ imi neẓra teṭṭfem di Ssid-nneɣ Ɛisa Lmasiḥ.  
					</seg>
					<seg id="b.1TH.3.9" type="verse">
						Lfeṛḥ-nneɣ d ameqqran zdat Sidi Ṛebbi ɣef ddemma-nwen. Akken nebɣu neḥmed-it fell-awen drus.  
					</seg>
					<seg id="b.1TH.3.10" type="verse">
						Nețḥellil Sidi Ṛebbi am iḍ am ass, a ɣ-d-yefk tagniț i deg ara kkun-nẓer, iwakken a wen-nkemmel aselmed n wayen i kkun-ixuṣṣen di liman-nwen.  
					</seg>
					<seg id="b.1TH.3.11" type="verse">
						Nessutur Sidi Ṛebbi baba-tneɣ d Ssid-nneɣ Ɛisa a ɣ-d-ldin iberdan iwakken a n-nas ɣuṛ-wen. 
					</seg>
					<seg id="b.1TH.3.12" type="verse">
						Ad isnerni Ṛebbi leḥmala i tesɛam wway gar-awen, aț-țḥemmlem daɣen imdanen meṛṛa am akken i kkun nḥemmel nukni.  
					</seg>
					<seg id="b.1TH.3.13" type="verse">
						Ad isseǧhed Ṛebbi ulawen nwen, iwakken aț-țeṣfum, aț-țilim mbla lɛib zdat Sidi Ṛebbi baba-tneɣ i wass i deg ara d-yuɣal Ssid-nneɣ Ɛisa Lmasiḥ nețța d lmalayekkat.  
					</seg>
				</div>
				<div id="b.1TH.4" type="chapter">
					<seg id="b.1TH.4.1" type="verse">
						Ay atmaten, tlemdem s ɣuṛ-nneɣ amek ara teddum iwakken aț-țɛeǧbem i Sidi Ṛebbi ; a kkun nenhu s yisem n Sidna Ɛisa Lmasiḥ kemmlet ɣer zdat iwakken aț țimɣuṛem.  
					</seg>
					<seg id="b.1TH.4.2" type="verse">
						Ay atmaten teẓram belli lewṣayat i wen-nesselmed, kkant-ed s ɣuṛ Sidna Ɛisa Lmasiḥ.  
					</seg>
					<seg id="b.1TH.4.3" type="verse">
						D ṣṣfa n wulawen-nwen i gebɣa Sidi Ṛebbi ; yebɣa aț-țḥadrem iman nwen si lefsad, 
					</seg>
					<seg id="b.1TH.4.4" type="verse">
						yal yiwen deg-wen ur ițțak ara lebɣi i tnefsit-is deg wayen icemten ; ad iddu s ṣṣfa d lḥeṛma, 
					</seg>
					<seg id="b.1TH.4.5" type="verse">
						ur ițmenni ara ayen icemten am akken xeddmen imejhal ur nessin ara Sidi Ṛebbi.  
					</seg>
					<seg id="b.1TH.4.6" type="verse">
						Deg wannect-agi ilaq yiwen ur ițkellix gma-s di tlufa yeɛnan idrimen. Acḥal n tikkal i kkun-nweṣṣa iwakken aț-țḥadrem iman-nwen axaṭer Sidi Ṛebbi ad yerr țțar akken i wen-t-id-nenna !  
					</seg>
					<seg id="b.1TH.4.7" type="verse">
						Sidi Ṛebbi ur aɣ-d-inni ara a neddu di lefsad meɛna iweṣṣa-yaɣ-d a neddu s ṣṣfa. 
					</seg>
					<seg id="b.1TH.4.8" type="verse">
						S wakka win ur neqbil ara lewṣayat-agi, mačči d amdan i gɛuṣa, meɛna iɛuṣa Sidi Ṛebbi i wen-d-ițțaken Ṛṛuḥ-is iqedsen.  
					</seg>
					<seg id="b.1TH.4.9" type="verse">
						Ɣef wayen yeɛnan tagmaț, fiḥel ma nemmeslay-awen-d fell-as, imi temyeḥmalem wway gar-awen akken i tlemdem s ɣuṛ Sidi Ṛebbi. 
					</seg>
					<seg id="b.1TH.4.10" type="verse">
						Akken daɣen i tḥemmlem atmaten yellan di tmurt n Masidunya meṛṛa. Di leɛnaya nwen ay atmaten, kemmlet deg webrid-agi.  
					</seg>
					<seg id="b.1TH.4.11" type="verse">
						Nadit aț-țɛicem di talwit, ur țɛassat ara d acu i xeddmen wiyaḍ. Xedmet s ifassen-nwen, ur ṭṭamaɛet ara aɣṛum-nwen deg wiyaḍ, akken i kkun-nweṣṣa yakan 
					</seg>
					<seg id="b.1TH.4.12" type="verse">
						iwakken a kkun-qadṛen medden ɣef ddemma n tikli nwen yeṣfan, yerna ur tețțilim ț-țaɛkumt ula i yiwen.  
					</seg>
					<seg id="b.1TH.4.13" type="verse">
						Ay atmaten, ur nebɣi ara a kkun-neǧǧ di ccekk ɣef wayen yeɛnan wid yemmuten, iwakken ur tețțilim ara di leḥzen am wid ur nesɛi ara asirem n leslak n Sidna Ɛisa.  
					</seg>
					<seg id="b.1TH.4.14" type="verse">
						Axaṭer akken numen belli Sidna Ɛisa yemmut yuɣal yeḥya-d, numen daɣen belli Sidi Ṛebbi a d-isseḥyu wid yemmuten, imi umnen s Sidna Ɛisa. 
					</seg>
					<seg id="b.1TH.4.15" type="verse">
						Atah wayen ara wen-d-nini akken i t-id-isselmed Ssid-nneɣ : ma yella mazal-aɣ nedder asm'ara d-yuɣal, ur nețțili ara d imezwura ɣef wid yemmuten. 
					</seg>
					<seg id="b.1TH.4.16" type="verse">
						Axaṭer m'ara d-iffeɣ lameṛ, m'ara d-tenṭeq taɣect n lmelk akk-d ṣṣut n lbuq n Sidi Ṛebbi, Sidna Ɛisa s yiman-is a d-iṣubb seg igenni, imiren widak-nni yemmuten, llan umnen yis, a d-ḥyun d imezwura si ger lmegtin.  
					</seg>
					<seg id="b.1TH.4.17" type="verse">
						Ma d nukni ma yella mazal-aɣ nedder, a nețwarfed yid-sen ɣef wusigna, a nemmager Sidna Ɛisa deg igenwan, iwakken a nili yid-es i dayem. 
					</seg>
					<seg id="b.1TH.4.18" type="verse">
						Ihi mseǧhadet, mṣebbaṛet wway gar-awen s yimeslayen-agi.  
					</seg>
				</div>
				<div id="b.1TH.5" type="chapter">
					<seg id="b.1TH.5.1" type="verse">
						Ɣef wayen yeɛnan ussan akk d lweqt, fiḥel ma nura-yawen fell-asen. 
					</seg>
					<seg id="b.1TH.5.2" type="verse">
						Teẓram s yiman-nwen belli ass-nni, Sidna Ɛisa a d-yuɣal am umakar deg iḍ.  
					</seg>
					<seg id="b.1TH.5.3" type="verse">
						M'ara yinin yemdanen : « aql-aɣ di lehna ț-țalwit, » ass-nni ur țfiqen ara alamma yeɣli-d fell-asen nnger, am lewjaɛ m'ara ṭṭfen tameṭṭut yellan s tadist, yernu yiwen ur imenneɛ.  
					</seg>
					<seg id="b.1TH.5.4" type="verse">
						Ma d kunwi ay atmaten, ur tellim ara di ṭṭlam iwakken a d-iɣli wass-nni fell-awen am umakar ; 
					</seg>
					<seg id="b.1TH.5.5" type="verse">
						axaṭer kunwi d arraw n tafat, tețțeddum deg wass ; nukni ur nelli ara d arraw n ṭṭlam iteddun deg yiḍ.  
					</seg>
					<seg id="b.1TH.5.6" type="verse">
						Ihi ur ilaq ara a neɣfel am wiyaḍ, meɛna ilaq a nɛass iman-nneɣ yerna a nɛiwez. 
					</seg>
					<seg id="b.1TH.5.7" type="verse">
						Wid yegganen gganen deg yiḍ, wid iṣekkren țṣekkiren deg yiḍ.  
					</seg>
					<seg id="b.1TH.5.8" type="verse">
						Ma d nukni yellan d arraw n tafat, a nɛass ɣef yiman-nneɣ : a nesɛu liman d leḥmala am llebsa n wuzzal ițlusu uɛeskṛi, a nesɛu asirem n leslak, am tcacit n wuzzal ɣef wuqeṛṛuy.  
					</seg>
					<seg id="b.1TH.5.9" type="verse">
						Axaṭer Sidi Ṛebbi ur aɣ-ixtaṛ ara iwakken a nețwaɛaqeb, meɛna yebɣa a nesɛu leslak s Ssid-nneɣ Ɛisa Lmasiḥ 
					</seg>
					<seg id="b.1TH.5.10" type="verse">
						i gemmuten fell-aɣ, iwakken ama nedder ama nemmut a nili yid-es.  
					</seg>
					<seg id="b.1TH.5.11" type="verse">
						S wakka ihi, țemseǧhadet, țemṣebbaṛet wway gar-awen akken i txeddmem yakan.  
					</seg>
					<seg id="b.1TH.5.12" type="verse">
						Di leɛnaya-nwen ay atmaten, qadṛet wid iqeddcen gar-awen, axaṭer s yisem n Sidna Ɛisa Lmasiḥ i kkun nehhun, i kkun-sselmaden. 
					</seg>
					<seg id="b.1TH.5.13" type="verse">
						Ɛuzzet țen tḥemmlem-ten ɣef ddemma n lxedma-nsen, ɛicet di lehna wway gar-awen.  
					</seg>
					<seg id="b.1TH.5.14" type="verse">
						Di leɛnaya-nwen ay atmaten : nhut wid iteddun s yir tikli, ṣebbṛet wid iwumi ɣlin ifadden, refdet wid ifeclen, swesɛet ulawen-nwen ɣuṛ-sen meṛṛa. 
					</seg>
					<seg id="b.1TH.5.15" type="verse">
						Ḥadret iman-nwen ur țțarat ara țțaṛ, qellbet ɣef wayen yelhan ama gar-awen ama ɣer imdanen meṛṛa.  
					</seg>
					<seg id="b.1TH.5.16" type="verse">
						Ilit dayem di lfeṛḥ, 
					</seg>
					<seg id="b.1TH.5.17" type="verse">
						yal ass deɛɛut ɣer Sidi Ṛebbi, 
					</seg>
					<seg id="b.1TH.5.18" type="verse">
						ḥemmdet-eț ɣef kullec. D ayagi i gețṛaǧu Sidi Ṛebbi deg-wen, di tikli-nwen akk-d Ɛisa Lmasiḥ.  
					</seg>
					<seg id="b.1TH.5.19" type="verse">
						Ur snusut ara tafat n Ṛṛuḥ iqedsen ;  
					</seg>
					<seg id="b.1TH.5.20" type="verse">
						ur ḥeqqṛet ara ayen i d-ițweḥḥi Ṛṛuḥ iqedsen i yemdanen.  
					</seg>
					<seg id="b.1TH.5.21" type="verse">
						Meɛna meyzet, qeblet ayen yelhan, 
					</seg>
					<seg id="b.1TH.5.22" type="verse">
						ḥadret iman-nwen ɣef wayen n diri. 
					</seg>
					<seg id="b.1TH.5.23" type="verse">
						Sidi Ṛebbi bab n talwit, ad iṣeffi ṛṛuḥ-nwen, lǧețțat nwen ț-țeṛwiḥin-nwen, iwakken aț țeqqimem d izedganen i wass i deg ara d-yuɣal Ssid-nneɣ Ɛisa Lmasiḥ.  
					</seg>
					<seg id="b.1TH.5.24" type="verse">
						Win i kkun-ixtaṛen, deg-s laman, d nețța ara kkun-iṣṣiwden ɣer wannect agi. 
					</seg>
					<seg id="b.1TH.5.25" type="verse">
						Ay atmaten, deɛɛut ɣer Sidi Ṛebbi fell-aneɣ.  
					</seg>
					<seg id="b.1TH.5.26" type="verse">
						Sṣiwḍet sslam-iw i watmaten meṛṛa. 
					</seg>
					<seg id="b.1TH.5.27" type="verse">
						Di leɛnaya-nwen, s yisem n Ssid-nneɣ, sseɣṛet tabṛaț-agi i watmaten meṛṛa.  
					</seg>
					<seg id="b.1TH.5.28" type="verse">
						Ṛṛeḥma n Ssid-nneɣ a d-ters fell-awen.  
					</seg>
				</div>
			</div>
			<div id="b.2TH" type="book">
				<div id="b.2TH.1" type="chapter">
					<seg id="b.2TH.1.1" type="verse">
						Nekk Bulus, Silwan akk-d Timuti, i tejmaɛt n watmaten n temdint n Tiṣalunik yumnen s Sidi Ṛebbi d Ssid-nneɣ Ɛisa Lmasiḥ. 
					</seg>
					<seg id="b.2TH.1.2" type="verse">
						Ṛṛeḥma ț-țalwit a wen-d țțunefkent s ɣuṛ Sidi Ṛebbi. 
					</seg>
					<seg id="b.2TH.1.3" type="verse">
						Ay atmaten eɛzizen, imi liman-nwen simmal yețnerni, simmal tețțemyeḥmalem wway gar-awen, eɛni mačči d lḥeqq ma nețḥemmid Sidi Ṛebbi fell-awen am iḍ am ass ? 
					</seg>
					<seg id="b.2TH.1.4" type="verse">
						Newweḍ armi nețzuxxu yis-wen di yal tajmaɛt n watmaten, nețțawi-kkun d lemtel axaṭer ɣas akken tenneɛtabem tețwaqehṛem, tṣebrem, teṭṭfem di liman-nwen.  
					</seg>
					<seg id="b.2TH.1.5" type="verse">
						Sidi Ṛebbi d bab n lḥeqq, ma yella iɛemmed aț-țenneɛtabem akkagi, yebɣa a kkun-yerr d wid yuklalen tagelda-ines ; ț-țagelda-agi i ɣef tenneɛtabem.  
					</seg>
					<seg id="b.2TH.1.6" type="verse">
						Axaṭer Sidi Ṛebbi yellan d Bab n lḥeqq, a d-yerr leqheṛ ɣef wid i kkun-ițqehhiṛen, 
					</seg>
					<seg id="b.2TH.1.7" type="verse">
						a kkun-iṣebber yid-nneɣ, kunwi yețwaqehṛen. Ayagi a d-idṛu asm'ara d-yuɣal Ssid-nneɣ Ɛisa Lmasiḥ, m'ara d-iṣubb seg igenwan nețța d lmalayekkat-is 
					</seg>
					<seg id="b.2TH.1.8" type="verse">
						di tlemmast n uḥeǧǧaǧu n tmes iwakken ad iɛaqeb wid iɛuṣan Sidi Ṛebbi, ur neqbil ara lexbaṛ n lxiṛ  n Sidna Ɛisa. 
					</seg>
					<seg id="b.2TH.1.9" type="verse">
						Lɛiqab ara ten-id-yasen, ț-țawaɣit ur nețfaka, Sidi Ṛebbi a ten-iḥeṛṛem ɣef udem-is, ur țwalin ara lɛaḍima-s.  
					</seg>
					<seg id="b.2TH.1.10" type="verse">
						Ayagi a d-idṛu asm'ara d-yas Sidna Ɛisa ; ass-nni wid yumnen yis ad tɛeǧǧben deg-s, a t-ḥemden m'ara t-walin di lɛaḍima-s ! Ula d kunwi aț-țilim gar-asen axaṭer tumnem s lexbaṛ n lxiṛ  i wen-nbecceṛ.  
					</seg>
					<seg id="b.2TH.1.11" type="verse">
						?ef ayagi i ndeɛɛu ɣer Sidi Ṛebbi fell-awen am iḍ am ass, iwakken a kkun-yerr d wid yuklalen tudert i ɣer wen-d-issawel. Nessutur-as daɣen a wen-d-ifk tazmert, iwakken aț-țxedmem ayen akken tessaramem n wayen yelhan, yerna ad ibarek lecɣal txeddmem deg webrid n Sidna Ɛisa.  
					</seg>
					<seg id="b.2TH.1.12" type="verse">
						S wakka imdanen ad ḥemden isem-is ɣef ddemma n tikli-nwen yelhan, kunwi daɣen aț-țwaɛuzzem s ṛṛeḥma n Sidi Ṛebbi akk-d ṛṛeḥma n Ssid-nneɣ Ɛisa Lmasiḥ.  
					</seg>
				</div>
				<div id="b.2TH.2" type="chapter">
					<seg id="b.2TH.2.1" type="verse">
						?ef wayen yeɛnan tuɣalin n Ssid nneɣ Ɛisa Lmasiḥ ț-țemlilit-nneɣ yid-es, di leɛnaya-nwen ay atmaten : 
					</seg>
					<seg id="b.2TH.2.2" type="verse">
						ḥadret a kkun-iffeɣ leɛqel neɣ a wen-ikcem ukukru, ma yella win i wen-d-yennan belli ass n tuɣalin n Sidna Ɛisa yewweḍ-ed ; yezmer lḥal ad yili win i wen-t-id-yennan neɣ win i t-iwalan deg uweḥḥi, neɣ daɣen a wen-arun tabṛaț am akken d nukni i wen-țin-yuran.  
					</seg>
					<seg id="b.2TH.2.3" type="verse">
						Akken yebɣu yili lḥal ur țțaǧat yiwen a kkun-ikellex, axaṭer ass-nni ur d-ițaweḍ ara uqbel ussan n tijehli, uqbel a d-iban wemcum ijehlen i gețṛaǧu nnger.  
					</seg>
					<seg id="b.2TH.2.4" type="verse">
						Win akken ara yessimɣuṛen iman is sennig wayen meṛṛa iɛebbden yemdanen, ad yekcem ɣer lǧameɛ iqedsen n Ṛebbi ad yerr iman-is deg wemkan n Ṛebbi. f+  
					</seg>
					<seg id="b.2TH.2.5" type="verse">
						Ur tecfim ara belli xebbṛeɣ kkun id yakan ɣef ayagi asm'akken lliɣ yid-wen ? 
					</seg>
					<seg id="b.2TH.2.6" type="verse">
						Teẓram acu i t-iṭṭfen ur d-ițban ara tura alamma yewweḍ-ed lweqt-is ! 
					</seg>
					<seg id="b.2TH.2.7" type="verse">
						Tazmert n cceṛ yellan d lbaḍna, tebda ccɣel-is, ilaq kan ayen i ț-iṭṭfen ar tura ad ițwakkes.  
					</seg>
					<seg id="b.2TH.2.8" type="verse">
						Imiren amcum-nni amejhul a d- ban, dɣa Sidna Ɛisa a t-iṣuḍ s nnefs-is a t-issenger, a t-imḥu s ufeǧǧeǧ n lɛaḍima-s asm'ara d-yuɣal.  
					</seg>
					<seg id="b.2TH.2.9" type="verse">
						Amcum-agi amejhul a d-yas s tezmert n Cciṭan, ad ixdem leɛǧubat d lbeṛhanat s wayes ara ikellex, 
					</seg>
					<seg id="b.2TH.2.10" type="verse">
						ad issexdem lekdeb d lbaṭel iwakken ad ikellex wid iḍaɛen, axaṭer ur qbilen ara leḥmala n tideț s wayes ara țwaselken.  
					</seg>
					<seg id="b.2TH.2.11" type="verse">
						Daymi Sidi Ṛebbi iceggeɛ-asen-d tazmert n ṭṭlam aț-țexdem deg-sen, iwakken ad amnen s wayen yellan d lekdeb.  
					</seg>
					<seg id="b.2TH.2.12" type="verse">
						S wakka wid akk ur numin ara s tideț, ad țțuɛaqben imi țțafen lfeṛḥ-nsen anagar di lbaṭel.  
					</seg>
					<seg id="b.2TH.2.13" type="verse">
						Ay atmaten ɛzizen ɣer Ṛebbi, ilaq-aɣ a nețḥemmid kull ass Sidi Ṛebbi fell-awen, axaṭer ixtaṛ-ikkun d imezwura iwakken aț-țețțusellkem s Ṛṛuḥ iqedsen i kkun-iṣeffan s liman di tideț.  
					</seg>
					<seg id="b.2TH.2.14" type="verse">
						Sidi Ṛebbi issawel-awen-d aț țekkim di tmanegt n Ssid-nneɣ Ɛisa Lmasiḥ, s lexbaṛ-agi n lxiṛ  i wen-d newwi.  
					</seg>
					<seg id="b.2TH.2.15" type="verse">
						Ihi ay atmaten ḥerzet, ṭṭfet deg uselmed i wen-d-newwi, ama s yimi nneɣ ama s tebṛatin-nneɣ.  
					</seg>
					<seg id="b.2TH.2.16" type="verse">
						Nessutur di Ssid-nneɣ Ɛisa Lmasiḥ akk-d baba-tneɣ Ṛebbi i ɣ-iḥemmlen, i ɣ-d-ifkan s ṛṛeḥma ines ṣṣbeṛ d usirem ițdumun,  
					</seg>
					<seg id="b.2TH.2.17" type="verse">
						ad țțuṣebbṛen wulawen-nwen, a wen-d-tețțunefk tezmert s wayes ara txeddmem anagar ayen yelhan ama di lecɣal-nwen ama deg imeslayen-nwen.  
					</seg>
				</div>
				<div id="b.2TH.3" type="chapter">
					<seg id="b.2TH.3.1" type="verse">
						?ef wayen nniḍen ay atmaten, dɛut Sidi Ṛebbi fell-aneɣ iwakken awal-is ad ițțubecceṛ, ad yaweḍ ɣer yal amkan, ad ițwaɛuzz am akken i t-tɛuzzem kunwi.  
					</seg>
					<seg id="b.2TH.3.2" type="verse">
						Dɛut daɣen iwakken a ɣ-isellek si ger ifassen n yemcumen i ɣ-ibɣan cceṛ, axaṭer llan wid ur nețțamen ara. 
					</seg>
					<seg id="b.2TH.3.3" type="verse">
						Lameɛna Sidi Ṛebbi d bab n lețkal, a kkun-isseǧhed, a kkun iḥader ɣef wemcum. 
					</seg>
					<seg id="b.2TH.3.4" type="verse">
						Nesɛa laman ɣuṛ-es fell-awen belli txeddmem yerna aț-țkemlem aț-țxedmem ayen i ɣef i kkun-nweṣṣa.  
					</seg>
					<seg id="b.2TH.3.5" type="verse">
						Ndeɛɛu ɣer Sidi Ṛebbi iwakken ad iččaṛ ulawen-nwen s leḥmala-ines, iwakken aț-țesɛum ṣṣbeṛ n Lmasiḥ. f+  
					</seg>
					<seg id="b.2TH.3.6" type="verse">
						Ay atmaten a kkun-nenhu s yisem n Sidna Ɛisa Lmasiḥ : sbeɛdet iman-nwen ɣef atmaten imeɛdazen, ițɛicin akken bɣan, mačči am akken i wen-t-nesselmed. 
					</seg>
					<seg id="b.2TH.3.7" type="verse">
						Teẓram s yiman nwen amek i glaq a ɣ-tɛandem, axaṭer nukni ur nɛac ara deg ussexṛeb asmi nella yid-wen. 
					</seg>
					<seg id="b.2TH.3.8" type="verse">
						Ur neḍmiɛ ula deg yiwen aɣṛum-nneɣ, lameɛna nețɛețțib iman-nneɣ di lxedma iḍ d wass, iwakken ur nețțili ț-țaɛekkumt ula i yiwen.  
					</seg>
					<seg id="b.2TH.3.9" type="verse">
						Yerna lemmer nessuter-awen a ɣ-tɛiwnem, d lḥeqq fell-aɣ ; meɛna nexdem akkenni iwakken a wen-nili d lemtel.  
					</seg>
					<seg id="b.2TH.3.10" type="verse">
						Asmi nella gar-awen nweṣṣa kkun belli « win ur nebɣi ara ad ixdem ur ilaq ara ad yečč. » 
					</seg>
					<seg id="b.2TH.3.11" type="verse">
						Axaṭer nesla belli llan gar-awen imeɛdazen ur nebɣi ara ad xedmen meɛna ggaren iman-nsen di lecɣal i ten-ixḍan.  
					</seg>
					<seg id="b.2TH.3.12" type="verse">
						Imdanen-agi a ten-nweṣṣi s yisem n Ssid-nneɣ Ɛisa Lmasiḥ : ad xedmen akken ilaq iwakken a d-ḥeṛṛen aɣṛum nsen. 
					</seg>
					<seg id="b.2TH.3.13" type="verse">
						Ma d kunwi ay atmaten xedmet lxiṛ, ur ɛeggut ara !  
					</seg>
					<seg id="b.2TH.3.14" type="verse">
						Win ur neqbil ara ayen i d-nenna di tebṛaț-agi, jebdet iman-nwen fell-as, ur țeddut ara yid-es iwakken ad inneḥcam, ad issetḥi.  
					</seg>
					<seg id="b.2TH.3.15" type="verse">
						Ur t-ḥețțbet ara d aɛdaw, meɛna nhut-eț am yiwen seg watmaten-nwen.  
					</seg>
					<seg id="b.2TH.3.16" type="verse">
						Nessutur di Sidi Ṛebbi bab n talwit a wen-d-yefk lehna kull ass, di yal tagniț ! Sidi Ṛebbi ad yili yid-wen meṛṛa !  
					</seg>
					<seg id="b.2TH.3.17" type="verse">
						Nekk Bulus, uriɣ-awen sslam-agi s ufus-iw, ț-țagi i ț-țira-inu di yal tabṛaț i wen-ceggɛeɣ.  
					</seg>
					<seg id="b.2TH.3.18" type="verse">
						Ṛṛeḥma n Ssid-nneɣ Ɛisa Lmasiḥ a d-ters fell-awen meṛṛa !  
					</seg>
				</div>
			</div>
			<div id="b.1TI" type="book">
				<div id="b.1TI.1" type="chapter">
					<seg id="b.1TI.1.1" type="verse">
						Nekk Bulus amceggeɛ n Ɛisa Lmasiḥ, s lebɣi n Sidi Ṛebbi amsellek-nneɣ akk-d lebɣi n Ɛisa Lmasiḥ i deg yella usirem-nneɣ, 
					</seg>
					<seg id="b.1TI.1.2" type="verse">
						i gma-tneɣ Timuti f+ i d-ṛebbaɣ di liman am mmi n tideț, lbaṛaka, ṛṛeḥma ț-țalwit a k-d-țțunefkent s ɣuṛ Sidi Ṛebbi Baba-tneɣ akk-d Ɛisa Lmasiḥ Ssid-nneɣ.  
					</seg>
					<seg id="b.1TI.1.3" type="verse">
						Akken i k-nhiɣ uqbel ad ṛuḥeɣ ɣer tmurt n Masidunya qqim di temdint n Ifasus f+ iwakken ur tețțaǧǧaḍ ara kra n yemdanen ad slemden ayen i gxulfen tikli di liman, 
					</seg>
					<seg id="b.1TI.1.4" type="verse">
						ini-asen ad xḍun i tmucuha f+ d umeslay n zzux ɣef yizuṛan n tjaddit ur nețfaka, ayagi yețțawi-d lehduṛ ur nesɛi lfayda i ɣ-issebɛaden ɣef liman d lebɣi n Sidi Ṛebbi.  
					</seg>
					<seg id="b.1TI.1.5" type="verse">
						A sen-tiniḍ annect-agi iwakken a d-tessakiḍ deg wulawen-nsen leḥmala yeṣfan, ad ithedden lxaṭer-nsen yerna ad sɛun liman n tideț ɣer Sidi Ṛebbi.  
					</seg>
					<seg id="b.1TI.1.6" type="verse">
						Llan kra n yemdanen ffɣen i webrid, țmeslayen kan ɣef wayen ur nesɛi lmeɛna. 
					</seg>
					<seg id="b.1TI.1.7" type="verse">
						Bɣan ad slemden i wiyaḍ ccariɛa n Sidi Ṛebbi, nutni s yiman-nsen ur fhimen d acu i d qqaṛen ur fhimen ayen i sselmaden. 
					</seg>
					<seg id="b.1TI.1.8" type="verse">
						Neẓra belli ccariɛa n Sidi Ṛebbi d ayen yelhan ma yella netbeɛ-iț akken ilaq, 
					</seg>
					<seg id="b.1TI.1.9" type="verse">
						meɛna ilaq daɣen a nẓer belli ccariɛa n Sidi Ṛebbi ur d-tețțunefk ara ɣef ddemma n iḥeqqiyen meɛna tețțunefk-ed ɣef ddemma n yemcumen, i wid iɛuṣan Ṛebbi, i imejhal, i imednuben akk-d wid ur nețțak ara lqima i wayen iqedsen, wid ur nețqadaṛ ara Ṛebbi, wid ineqqen imawlan-nsen akk-d iqettalen, 
					</seg>
					<seg id="b.1TI.1.10" type="verse">
						i wid yeffɣen i webrid, i wat lɛaṛ, i wid itjaṛen deg waklan akk-d i ikeddaben, i wid ur nețțaṭṭaf ara deg wawal-nsen neɣ wid yețxalafen aselmed n tideț i wen-d yețțunefken.  
					</seg>
					<seg id="b.1TI.1.11" type="verse">
						Akka i gella di lexbaṛ n lxiṛ  i yi-d-ițțunefken, i d-isbegginen tamanegt n Sidi Ṛebbi ameɣlal.  
					</seg>
					<seg id="b.1TI.1.12" type="verse">
						Ad ḥemdeɣ Ɛisa Lmasiḥ Ssid-nneɣ i yi-isǧehden, i yi-fkan laman iwakken ad iliɣ d aqeddac-is, yextaṛ-iyi-d ad iliɣ d aqeddac-is 
					</seg>
					<seg id="b.1TI.1.13" type="verse">
						ɣas akken zik regmeɣ-t yerna qehṛeɣ wid yumnen yis. Meɛna iɛfa-yi axaṭer imiren ur ẓriɣ ara d acu xeddmeɣ imi mazal ur sɛiɣ ara liman deg ul-iw. 
					</seg>
					<seg id="b.1TI.1.14" type="verse">
						Tura ṛṛeḥma-s tameqqrant ters-ed fell-i s liman d leḥmala yellan deg-s. 
					</seg>
					<seg id="b.1TI.1.15" type="verse">
						Awal-agi d awal n tideț yuklalen ad ițwaqbel s lekmal-is : « Ɛisa Lmasiḥ yusa-d ɣer ddunit iwakken ad isellek imednuben ».  
					</seg>
					<seg id="b.1TI.1.16" type="verse">
						Iḥunn-ed fell-i nekk yellan d amednub ameqqran iwakken a d-isbeggen ṛṛeḥma-s yerna ad iliɣ d lemtel sya ɣer zdat i wid ara yamnen yis ad sɛun tudert n dayem.  
					</seg>
					<seg id="b.1TI.1.17" type="verse">
						I ugellid n dayem, ameɣlal ur țwalint wallen, win yellan d yiwen, i nețța tamanegt d lɛezz si lǧil ɣer lǧil ! Amin !  
					</seg>
					<seg id="b.1TI.1.18" type="verse">
						A Timuti a mmi, a k-weṣṣiɣ ɣef wayen i d-caren fell-ak s ɣuṛ Ṛebbi si zik. Eṭṭef deg imeslayen-nni, sseǧhed iman-ik di liman s wul yeṣfan tedduḍ akken ilaq, 
					</seg>
					<seg id="b.1TI.1.19" type="verse">
						axaṭer kra n yemdanen nniḍen wexxṛen i tikli yeṣfan armi i sṛuḥen liman-nsen. 
					</seg>
					<seg id="b.1TI.1.20" type="verse">
						Llan gar-asen ?imni d Alixandru f+ sellmeɣ-ten i Cciṭan iwakken ad ẓren amek i tdeṛṛu d wid ireggmen Sidi Ṛebbi.  
					</seg>
				</div>
				<div id="b.1TI.2" type="chapter">
					<seg id="b.1TI.2.1" type="verse">
						Ayen i ɣef ara kkun-weṣṣiɣ di tazwara, ḥemmdet cekkṛet Sidi Ṛebbi, ssuturet di tẓallit, deɛɛut ɣuṛ-es ɣef yemdanen meṛṛa. 
					</seg>
					<seg id="b.1TI.2.2" type="verse">
						Deɛɛut ɣef yigelliden d wid akk yeṭṭfen imukan n lḥekma iwakken a nɛic di lisser ț-țalwit, a nḍuɛ Sidi Ṛebbi s lḥeṛma d leqdeṛ.  
					</seg>
					<seg id="b.1TI.2.3" type="verse">
						Ayagi d ayen yelhan, d ayen iɛeǧben i Sidi Ṛebbi amsellek-nneɣ, 
					</seg>
					<seg id="b.1TI.2.4" type="verse">
						axaṭer yebɣa imdanen meṛṛa ad issinen tideț yerna ad țțuselken.  
					</seg>
					<seg id="b.1TI.2.5" type="verse">
						Yiwen n Ṛebbi i gellan, yiwen umcafeɛ daɣen i gellan ger yemdanen d Ṛebbi ; amcafeɛ-agi, d Ɛisa Lmasiḥ 
					</seg>
					<seg id="b.1TI.2.6" type="verse">
						i gefkan iman-is d asfel i leslak n yemdanen meṛṛa. D wagi i d țțbut i d-yefka Sidi Ṛebbi di lweqt-is ;  
					</seg>
					<seg id="b.1TI.2.7" type="verse">
						daymi i d-țțuceggɛeɣ iwakken ad beccṛeɣ, ad slemdeɣ i leǧnas ibeṛṛaniyen ayen yeɛnan liman ț-țideț. Ayen akka i d-qqaṛeɣ ț-țideț mačči d lekdeb.  
					</seg>
					<seg id="b.1TI.2.8" type="verse">
						Bɣiɣ ihi ad ilin di mkul amkan yergazen ireffden ifassen ɣer Ṛebbi s wul yeṣfan, mbla lɣecc d yir axemmem.  
					</seg>
					<seg id="b.1TI.2.9" type="verse">
						Akken daɣen i glaq ad xedment tilawin, ad ilint s llebsa isseṭren, ad sɛunt lḥeṛma d neyya, ur țzewwiqent acebbub-nsent, ur țcebbiḥent iman-nsent s ddheb, s tɛeqcin akk-d llebsa ifazen, 
					</seg>
					<seg id="b.1TI.2.10" type="verse">
						meɛna ad cebbḥent iman-nsent s lecɣal yelhan, akken ilaq ad xedment tilawin yețḍuɛun Sidi Ṛebbi.  
					</seg>
					<seg id="b.1TI.2.11" type="verse">
						Ilaq-as i tmeṭṭut aț-țḥesses i uselmed s tsusmi d wannuz.  
					</seg>
					<seg id="b.1TI.2.12" type="verse">
						Ur qebbleɣ ara aț-țesselmed tmeṭṭut neɣ aț-țdebbeṛ ɣef wergaz meɛna aț-țețsusum ( ur d-teggar ara iman-is ).  
					</seg>
					<seg id="b.1TI.2.13" type="verse">
						Axaṭer d Adem i d-yețwaxelqen d amezwaru d wamek i d-terna ?ewwa ; f+ 
					</seg>
					<seg id="b.1TI.2.14" type="verse">
						mačči d Adem i geɣwa Cciṭan meɛna d ?ewwa i wumi ikellex f+ armi i tɛuṣṣa Sidi Ṛebbi, 
					</seg>
					<seg id="b.1TI.2.15" type="verse">
						lameɛna aț-țețțusellek s tarwa-s f+ ma tețțeddu s ṣṣfa d neyya di liman d leḥmala.  
					</seg>
				</div>
				<div id="b.1TI.3" type="chapter">
					<seg id="b.1TI.3.1" type="verse">
						?-țideț mi qqaṛen : « ma yella win yebɣan ad yuɣal d amdebbeṛ di tejmaɛt d ayen yelhan i gețmenni ». 
					</seg>
					<seg id="b.1TI.3.2" type="verse">
						Lameɛna amdebbeṛ di tejmaɛt ur ilaq ara ad afen deg-s lɣaci wayen ara s-d-ssukksen, ilaq ad yesɛu yiwet n tmeṭṭut kan, ad yili d win iḥekkmen deg iman-is, d aɛeqli, d win iteddun s ṣṣwab. Ilaq ad yili d win yesṭerḥiben deg wexxam-is, d win izemren ad isselmed awal n Ṛebbi ; 
					</seg>
					<seg id="b.1TI.3.3" type="verse">
						ur yețțili ara d asekṛan neɣ d amčaqlal meɛna ad yili d aḥnin d imhenni. Ur ilaq ara ad iḥemmel idrimen ; 
					</seg>
					<seg id="b.1TI.3.4" type="verse">
						ilaq daɣen ad yissin amek ara idebbeṛ ɣef wexxam-is, arraw-is ad ilin d wid yețțaɣen awal yerna a t-țqadaṛen.  
					</seg>
					<seg id="b.1TI.3.5" type="verse">
						Axaṭer ma yella walebɛaḍ ur yezmir ara ad idebbeṛ ɣef wexxam is, amek ara idebbeṛ di tejmaɛt n Sidi Ṛebbi ?  
					</seg>
					<seg id="b.1TI.3.6" type="verse">
						Amdebbeṛ di tejmaɛt ur ilaq ara ad yili d ajdid di liman di Ɛisa Lmasiḥ, m'ulac a t-yekcem zzux, aț-țedṛu yid-es akken tedṛa d Cciṭan. f+  
					</seg>
					<seg id="b.1TI.3.7" type="verse">
						Ilaq ula d wid ur numin ara s Ɛisa Lmasiḥ a d-cehden fell-as s lxiṛ ur țțafen ara deg-s wayen ara s-d ssukksen, iwakken ur iɣelli ara di tecṛektin n Cciṭan.  
					</seg>
					<seg id="b.1TI.3.8" type="verse">
						Iqeddacen n tejmaɛt daɣen ilaq ad sɛun leqdeṛ, ad ilin d irgazen iteṭṭfen deg awal-nsen, ad xḍun i tissit n ccṛab akk-d rrbeḥ n lexdeɛ.  
					</seg>
					<seg id="b.1TI.3.9" type="verse">
						Ilaq ad ḥerzen s wul yeṣfan lbaḍna n liman i d-yețwakecfen. 
					</seg>
					<seg id="b.1TI.3.10" type="verse">
						Ilaq ula d nutni ad țwajeṛben di leqdic-nsen, m'ur ufin ara ayen ara sen-d-ssukksen imiren zemren ad qedcen di tejmaɛt.  
					</seg>
					<seg id="b.1TI.3.11" type="verse">
						Ula ț-țiqeddacin n tejmaɛt ilaq ad sɛunt lḥeṛma, ur țmeslayent ara cceṛ ɣef wiyaḍ, ad ilint ț-țiɛeqliyin, ț-țid i ɣef yella lețkal ɣef kullec.  
					</seg>
					<seg id="b.1TI.3.12" type="verse">
						Iqeddacen n tejmaɛt ilaq ad sɛun yiwet n tmeṭṭut kan yerna ad ḍebbṛen ɣef yexxamen-nsen d warraw-nsen akken ilaq.  
					</seg>
					<seg id="b.1TI.3.13" type="verse">
						Axaṭer wid iqeddcen ɣef tejmaɛt akken ilaq, ad yali leqdeṛ-nsen ad nnernin di liman yerna ad sɛun lețkal d ameqqran di Ɛisa Lmasiḥ.  
					</seg>
					<seg id="b.1TI.3.14" type="verse">
						Uriɣ-ak-n meṛṛa annect-agi ɣas akken ssarameɣ a n-aseɣ ɣuṛ-ek, 
					</seg>
					<seg id="b.1TI.3.15" type="verse">
						iwakken ma ɛeṭṭleɣ ur n-usiɣ ara aț-țissineḍ amek i glaq aț-țedduḍ deg wexxam n Sidi Ṛebbi i gellan ț-țajmaɛt n Ṛebbi yeddren. Tajmaɛt-agi, ț-țigejdit i ɣef ters tideț.  
					</seg>
					<seg id="b.1TI.3.16" type="verse">
						S tideț acḥal meqqṛet lbaḍna n Lmasiḥ yellan d sebba n liman-nneɣ : win akken i d-yusan s ṣṣifa n wemdan, i ɣef d-icehhed Ṛṛuḥ iqedsen, tɛeǧǧbent deg-s lmalayekkat, yețwabecceṛ i leǧnas, umnen yis di ddunit meṛṛa, yețwarfed s tmanegt tameqqrant ɣer igenwan.  
					</seg>
				</div>
				<div id="b.1TI.4" type="chapter">
					<seg id="b.1TI.4.1" type="verse">
						Ṛṛuḥ iqedsen ixebbeṛ-ed ɛinani belli deg ussan ineggura, aṭas ara iwexxṛen ɣef liman di Lmasiḥ, ad tebɛen wid i ten-ițɣuṛṛun s uselmed i d-yețțasen s ɣuṛ leǧnun.  
					</seg>
					<seg id="b.1TI.4.2" type="verse">
						A ten-ɣuṛṛen wat sin wudmawen yețbecciṛen lekdeb, wid iwumi yemmut wul am akken yețwaqqed s useffud.  
					</seg>
					<seg id="b.1TI.4.3" type="verse">
						Imdanen-agi bɣan ad ḥeṛṛmen zzwaǧ akk-d kra n leṣnaf n lmakla, lameɛna Sidi Ṛebbi ixleq-ed kullec iwakken wid yumnen yis yessnen tideț, a t-ḥemden a t-cekkṛen.  
					</seg>
					<seg id="b.1TI.4.4" type="verse">
						Ayen akk i d-ixleq Sidi Ṛebbi yelha, ur ilaq ara a nerr kra di rrif, acu kan ilaq a t-ncekkeṛ ɣef wayen i ɣ-d-ițțak, 
					</seg>
					<seg id="b.1TI.4.5" type="verse">
						axaṭer ayen akk i d yețwaxelqen iṣeffu-t wawal n Ṛebbi akk-d țẓallit. 
					</seg>
					<seg id="b.1TI.4.6" type="verse">
						Ssefhem-asen ayagi i watmaten iwakken aț-țiliḍ d aqeddac yelhan n Ɛisa Lmasiḥ, sseǧhed iman-ik di liman s wawal n Sidi Ṛebbi d uselmed n tideț i ttebɛeḍ s wul yeṣfan. 
					</seg>
					<seg id="b.1TI.4.7" type="verse">
						Ma ț-țimucuha n temɣaṛin ur nesɛi ara lmeɛna i gxulfen liman, ḍeggeṛ-itent akkin fell-ak. Issin amek ara telḥuḍ deg ubrid n Sidi Ṛebbi .  
					</seg>
					<seg id="b.1TI.4.8" type="verse">
						Tazzla deg wannar d ayen yelhan meɛna tenfeɛ i lǧețța kan, ma ṭṭaɛa n Sidi Ṛebbi tenfeɛ i kullec axaṭer deg-s i tella tudert n tura akk-d ț-țin i d-iteddun i ɣ-iwɛed Sidi Ṛebbi. 
					</seg>
					<seg id="b.1TI.4.9" type="verse">
						Awal-agi d awal n tideț yuklalen ad ițwaqbel ɣer yemdanen meṛṛa.  
					</seg>
					<seg id="b.1TI.4.10" type="verse">
						Ma d nukni nețɛețțib iman-nneɣ iwakken a neǧhed di liman, imi nețkel ɣef Sidi Ṛebbi Illu-nneɣ yeddren yellan d amsellek n yemdanen meṛṛa abeɛda wid yumnen yis. 
					</seg>
					<seg id="b.1TI.4.11" type="verse">
						Atan wayen i ɣef ara tweṣṣiḍ imdanen d wayen ara sen-teslemḍeḍ. 
					</seg>
					<seg id="b.1TI.4.12" type="verse">
						?uṛ-ek a k-iḥqeṛ yiwen imi meẓẓiyeḍ di leɛmeṛ, meɛna ili-k d lemtel ger wid yumnen s yimeslayen-ik, s tikli-inek, s leḥmala-inek, s liman-inek ț-țezdeg n wul-ik.  
					</seg>
					<seg id="b.1TI.4.13" type="verse">
						Sɛedday lweqt-ik di leqṛaya d ubecceṛ d uselmed n wawal n Ṛebbi i wiyaḍ, alamma usiɣ-en.  
					</seg>
					<seg id="b.1TI.4.14" type="verse">
						Ur țțaǧa ara di rrif tikci i k-d-ițțunefken s ṛṛeḥma n Sidi Ṛebbi d yimeslayen s wayes i d-caren fell-ak di tejmaɛt mi ssersen ifassen-nsen fell-ak imeqqranen n tejmaɛt. 
					</seg>
					<seg id="b.1TI.4.15" type="verse">
						Err ddehn-ik ɣer wayagi txedmeḍ-t akken ilaq, iwakken imdanen meṛṛa ad walin amek i tețnerniḍ di tikli-inek di Lmasiḥ. 
					</seg>
					<seg id="b.1TI.4.16" type="verse">
						?ader ɣef yiman-ik d wayen i tesselmadeḍ i wiyaḍ, ma tkemmleḍ akken, d leslak ara d-tawiḍ i keččini akk-d wid i k-yesmeḥsisen.  
					</seg>
				</div>
				<div id="b.1TI.5" type="chapter">
					<seg id="b.1TI.5.1" type="verse">
						Ur țlummu ara ɣef wemɣaṛ s leɛyaḍ, meɛna nhu-t am akken d baba-k ; enhu daɣen ilmeẓyen am akken d atmaten-ik, 
					</seg>
					<seg id="b.1TI.5.2" type="verse">
						tamɣaṛt am yemma-k, tilmeẓyin am yessetma-k, s wul yeṣfan.  
					</seg>
					<seg id="b.1TI.5.3" type="verse">
						Qadeṛ tuǧǧal f+ telhuḍ ț-țid yeḥwaǧen lemɛawna.  
					</seg>
					<seg id="b.1TI.5.4" type="verse">
						Ma ț-țid yesɛan dderya neɣ dderya n warraw-nsent, ilaq d nutni ara d-yelhun yid-sent, akka ara d-sbeggnen ṭṭaɛa-nsen ɣer Sidi Ṛebbi m'ara rren lxiṛ i imawlan-nsen, ayagi d ayen i gɛeǧben i Sidi Ṛebbi.  
					</seg>
					<seg id="b.1TI.5.5" type="verse">
						Taǧǧalt i gellan weḥd-es ur nesɛi win ara ț-țirefden tețkel ɣef Sidi Ṛebbi tdeɛɛu ɣuṛ-es tețḥellil-it am yiḍ am ass.  
					</seg>
					<seg id="b.1TI.5.6" type="verse">
						Ma ț-țaǧǧalt yeṭṭafaṛen zzhu n ddunit, tinna temmut ɣas mazal-iț tedder.  
					</seg>
					<seg id="b.1TI.5.7" type="verse">
						Atah wayen i ɣef ara tweṣṣiḍ tuǧǧal iwakken ur d-yețțili ara wayen ara sent-d-ssukksen.  
					</seg>
					<seg id="b.1TI.5.8" type="verse">
						Ma yella win ur nɛawen ara at wexxam-is abeɛda imawlan-is, atan yeǧǧa liman, yuɣal akteṛ n win ijehlen.  
					</seg>
					<seg id="b.1TI.5.9" type="verse">
						Taǧǧalt ilaq aț-țesɛu sețțin n iseggasen di leɛmeṛ-is iwakken a ț-tɛawen tejmaɛt, ilaq aț-țili tezweǧ yiwet n tikkelt kan.  
					</seg>
					<seg id="b.1TI.5.10" type="verse">
						Ilaq aț-țili tețwassen s lecɣal-is yelhan, ț-țin iṛebban arraw-is akken ilaq, isṭerḥiben deg wexxam-is, issarden iḍaṛṛen n iqeddacen n Sidi Ṛebbi ; treffed imeɣban, txeddem lxiṛ.  
					</seg>
					<seg id="b.1TI.5.11" type="verse">
						Meɛna ur qebbel ara i tejmaɛt aț-țɛawen tuǧǧal meẓẓiyen di leɛmeṛ, axaṭer m'ara bɣunt ad ɛawdent zzwaǧ zemrent ad ǧǧent abrid n Lmasiḥ ; 
					</seg>
					<seg id="b.1TI.5.12" type="verse">
						s wakka ad xedɛent lɛahed-nni i fkant i Sidi Ṛebbi.  
					</seg>
					<seg id="b.1TI.5.13" type="verse">
						Yerna m'ur sɛint ara ayen ara xedment, ad țcalint seg wexxam ɣer wayeḍ mačči kan imi ur sɛint ara ccɣel, meɛna ad kettṛent deg yimeslayen ur nesɛi lmeɛna, ad ggarent iman-nsent deg wayen i tent-yexḍan.  
					</seg>
					<seg id="b.1TI.5.14" type="verse">
						Ihi bɣiɣ ad nhuɣ tuǧǧal meẓẓiyen di leɛmeṛ ad ɛawdent zzwaǧ, ad sɛunt dderya, ad lhint d yexxam-nsent iwakken iɛdawen ur țțafen ara ayen n diri ara hedṛen fell-asent. 
					</seg>
					<seg id="b.1TI.5.15" type="verse">
						Axaṭer llant seg-sent tid i geffɣen i webrid n Ṛebbi tebɛent abrid n Cciṭan.  
					</seg>
					<seg id="b.1TI.5.16" type="verse">
						Ma tella tin yumnen tesɛa tuǧǧal i s-yețțilin, d nețțat i glaq a tent tɛiwen iwakken ur țțilint ara ț țaɛkumt i tejmaɛt, akken daɣen tajmaɛt aț-țizmir aț-țɛiwen tid ur nesɛi ara win ara tent-irefden.  
					</seg>
					<seg id="b.1TI.5.17" type="verse">
						Imdebbṛen n tejmaɛt ixeddmen ccɣel-nsen akken ilaq uklalen ad țwaxelṣen s zzyada abeɛda wid yenneɛtaben deg ubecceṛ d uselmed. 
					</seg>
					<seg id="b.1TI.5.18" type="verse">
						Axaṭer tira iqedsen nnant-ed : Ur țțara ara takmamt i wezger yesserwaten, f+ yura daɣen : Axeddam yuklal lexlaṣ-is. f+  
					</seg>
					<seg id="b.1TI.5.19" type="verse">
						Ur qebbel ara win ara iccetkin ɣef wemdebbeṛ n tejmaɛt anagar ma ḥedṛen sin neɣ tlata inagan ara d-icehden fell-as. 
					</seg>
					<seg id="b.1TI.5.20" type="verse">
						Ma d wid idenben, lumm-iten zdat medden meṛṛa iwakken ula d wiyaḍ ad aggaden.  
					</seg>
					<seg id="b.1TI.5.21" type="verse">
						Di leɛnaya-k ɣef wudem n Ṛebbi d Sid-nneɣ Ɛisa Lmasiḥ akk-d lmalayekkat yețwaxtaṛen, deg wannect-agi meṛṛa ur xeddem ara lxilaf ger yemdanen.  
					</seg>
					<seg id="b.1TI.5.22" type="verse">
						Ur țɣawal ara aț-țesserseḍ ifassen ɣef yiwen, ur țekki ara di ddnubat n wiyaḍ ; ḥader iman-ik, qqim d azedgan.  
					</seg>
					<seg id="b.1TI.5.23" type="verse">
						?ef ddemma n weqṛaḥ n tɛebbuṭ-ik i k-issefcalen, ur tess ara kan aman lameɛna sew ciṭṭuḥ n ccṛab.  
					</seg>
					<seg id="b.1TI.5.24" type="verse">
						Llan kra n yemdanen ddnubat-nsen țbanen-d uqbel ad țțuḥasben, llan wiyaḍ ddnubat-nsen ur d-țbanen ara imiren kan. 
					</seg>
					<seg id="b.1TI.5.25" type="verse">
						Akken daɣen i d-țbanen lecɣal lɛali, ma d lecɣal n diri ur zmiren ara ad qqimen ffren.  
					</seg>
				</div>
				<div id="b.1TI.6" type="chapter">
					<seg id="b.1TI.6.1" type="verse">
						Wid yellan d aklan yumnen s Lmasiḥ ilaq ad ẓren belli imɛellmen-nsen uklalen leqdeṛ, iwakken ur ițwargam f+ ara yisem n Sidi Ṛebbi, ur kkaten ara medden deg wayen i nesselmad. 
					</seg>
					<seg id="b.1TI.6.2" type="verse">
						Wid yesɛan imɛellmen i gețțamnen s Lmasiḥ ur ilaq ara ad kksen fell-asen leqdeṛ imi d atmaten-nsen i llan, lameɛna ad qedcen fell-asen seg ul imi d wid yumnen s Lmasiḥ, d wid eɛzizen ara yesfayden si leqdic-nsen.  Atah wayen ara tweṣṣiḍ d wayen ara teslemdeḍ : 
					</seg>
					<seg id="b.1TI.6.3" type="verse">
						win ara yeslemden ayen ixulfen liman-nneɣ, ur neqbil ara awal imqeddes n Ssid-nneɣ Ɛisa Lmasiḥ, 
					</seg>
					<seg id="b.1TI.6.4" type="verse">
						yeččuṛ d zzux ur yessin kra ; iḥemmel ad ikețțeṛ awal, yețnaɣ ɣef ddemma n yimeslayen. Seg wannect-agi i d-itekk umennuɣ, tismin, lekfeṛ d ccekk, 
					</seg>
					<seg id="b.1TI.6.5" type="verse">
						imeslayen nsen ur țfakan ara axaṭer ččuṛen s yir ixemmimen teɛṛeq-asen tideț, ɣilen s ṭṭaɛa n Sidi Ṛebbi ara uɣalen d imeṛkantiyen.  
					</seg>
					<seg id="b.1TI.6.6" type="verse">
						?-țideț abrid n Sidi Ṛebbi yețțawi-d rrbeḥ ameqqran, meɛna ma yella nesteqniɛ s wayen nesɛa. 
					</seg>
					<seg id="b.1TI.6.7" type="verse">
						Axaṭer ur d-newwi yid-nneɣ acemma ɣer ddunit, akken daɣen ur nezmir a nawi acemma yid-nneɣ m'ara nemmet. 
					</seg>
					<seg id="b.1TI.6.8" type="verse">
						Ihi ma yella nesɛa ayen ara nečč d wayen ara nels, ilaq a nesteqneɛ.  
					</seg>
					<seg id="b.1TI.6.9" type="verse">
						Ma d wid yettabaɛen cci n ddunit ɣellin deg ujeṛṛeb akk-d tfextin n yir ccehwat n tnefsit-nsen, i gețțawin imdanen ɣer txeṣṣart akk-d nnger. 
					</seg>
					<seg id="b.1TI.6.10" type="verse">
						Axaṭer ṭṭmeɛ n idrimen d sebba n kra n wayen yellan diri-t. Llan kra i gtebɛen cci-yagi n ddunit, ffɣen i webrid n Lmasiḥ, ḍuṛṛen tiṛwiḥin nsen, sseɣlin-d lhemm ɣef yiman nsen.  
					</seg>
					<seg id="b.1TI.6.11" type="verse">
						Ma d kečč ay aqeddac n Sidi Ṛebbi ssebɛed iman-ik ɣef wannect agi meṛṛa, nadi ɣef lḥeqq d ṭṭaɛa, liman, lmaḥibba, ṣṣbeṛ d wannuz. 
					</seg>
					<seg id="b.1TI.6.12" type="verse">
						Sseǧhed iman-ik deg umenɣi ɣef liman, eṭṭef di tudert n dayem i ɣer k-d-issawel Sidi Ṛebbi, asm'akken i d-cehdeḍ s wayen tumneḍ zdat yemdanen meṛṛa.  
					</seg>
					<seg id="b.1TI.6.13" type="verse">
						A k-weṣṣiɣ zdat Sidi Ṛebbi i d-yețțaken tudert, zdat Ɛisa Lmasiḥ i gcehden ɣef liman akken ilaq zdat Bunṭus Bilaṭus.  
					</seg>
					<seg id="b.1TI.6.14" type="verse">
						Tbeɛ lewṣayat-agi, iwakken aț-țeqqimeḍ d azedgan, ur a k-d-issukus yiwen kra alamma d ass n Ssid-nneɣ Ɛisa Lmasiḥ 
					</seg>
					<seg id="b.1TI.6.15" type="verse">
						ara d-yuɣalen di lweqt i d-ihegga Sidi Ṛebbi awḥid Bab n tezmert, Agellid n igelliden d Ssid n ssyadi, 
					</seg>
					<seg id="b.1TI.6.16" type="verse">
						win yeddren i dayem, i gellan di tafat ur yezmir yiwen aț-țyaweḍ, ulac win i t-iwalan neɣ i gzemren a t-iwali. I nețța tamanegt ț-țezmert i dayem ! Amin.  
					</seg>
					<seg id="b.1TI.6.17" type="verse">
						Weṣṣi imeṛkantiyen n ddunit-agi iwakken ur ssemɣaṛen ara iman-nsen, ur țkalayen ara ɣef cci n ddunit ur nesɛi laman, meɛna ad țeklen ɣef Sidi Ṛebbi i ɣ-d-ițțaken lxiṛ s tugeț iwakken a nili di lfeṛḥ.  
					</seg>
					<seg id="b.1TI.6.18" type="verse">
						Weṣṣi-ten ad xeddmen lxiṛ, ad ilin d imeṛkantiyen s lecɣal lɛali, ad țseddiqen mbla cceḥḥa, ad bḍun d wiyaḍ ayen sɛan.  
					</seg>
					<seg id="b.1TI.6.19" type="verse">
						S wakka, ad jemɛen i yiman-nsen agerruj yelhan i wussan i d-iteddun iwakken ad sɛun tudert n tideț.  
					</seg>
					<seg id="b.1TI.6.20" type="verse">
						A Timuti eɛzizen, eḥrez ayen i tlemdeḍ, ssebɛed iman-ik ɣef yimeslayen ur nesɛi lmeɛna, ɣef yimennuɣen yeɛnan tamusni n lekdeb. 
					</seg>
					<seg id="b.1TI.6.21" type="verse">
						Wid i gtebɛen tamusni-agi, sṛuḥen liman-nni i sɛan di Lmasiḥ. Ṛṛeḥma n Sidi Ṛebbi aț-țili yid-wen !  
					</seg>
				</div>
			</div>
			<div id="b.2TI" type="book">
				<div id="b.2TI.1" type="chapter">
					<seg id="b.2TI.1.1" type="verse">
						Nekk Bulus aqeddac n Ɛisa Lmasiḥ s lebɣi n Sidi Ṛebbi, țwaceggɛeɣ ad beccṛeɣ tudert i ɣ-iwɛed Sidi Ṛebbi di Ɛisa Lmasiḥ. 
					</seg>
					<seg id="b.2TI.1.2" type="verse">
						A Timuti a mmi eɛzizen : leɛfu, ṛṛeḥma ț-țalwit a k-d-țțunefkent s ɣuṛ Sidi Ṛebbi baba-tneɣ akk-d Ɛisa Lmasiḥ Ssid-nneɣ.  
					</seg>
					<seg id="b.2TI.1.3" type="verse">
						?ḥemmideɣ Sidi Ṛebbi i ɣef qeddceɣ s wul yeṣfan akken qedcen fell-as lejdud-iw, deɛɛuɣ fell-ak am yiḍ am ass ; 
					</seg>
					<seg id="b.2TI.1.4" type="verse">
						m'ara d-mmektiɣ imeṭṭawen-ik, țḥiriɣ melmi ara k-ẓreɣ iwakken ad iliɣ di lfeṛḥ.  
					</seg>
					<seg id="b.2TI.1.5" type="verse">
						?mektayeɣ-ed neyya-nni i tesɛiḍ di liman, akken i ț-tesɛa sețți-k Luiza akk-d yemma-k Anisa ; tḥeqqeqeɣ belli ar ass-a mazal-iț deg wul-ik.  
					</seg>
					<seg id="b.2TI.1.6" type="verse">
						Daymi bɣiɣ a k-weṣṣiɣ a d tessakiḍ tikci-nni i k-d-yețțunefken s ɣuṛ Ṛebbi asm'akken i sserseɣ ifassen-iw fell-ak. 
					</seg>
					<seg id="b.2TI.1.7" type="verse">
						Axaṭer mačči d Ṛṛuḥ n ukukru i ɣ-d-yefka Sidi Ṛebbi meɛna d Ṛṛuḥ yeččuṛen ț-țazmert d leḥmala akk-d leɛqel.  
					</seg>
					<seg id="b.2TI.1.8" type="verse">
						Ihi ur țsetḥi ara aț-țcehdeḍ ɣef Ssid-nneɣ, ur țsetḥi ara daɣen yis-i nekk yellan d ameḥbus ɣef ddemma-s. Meɛna eqbel leɛtab yid-i ɣef ddemma n lexbaṛ n lxiṛ, țkel ɣef tezmert i d-yețțak Sidi Ṛebbi. 
					</seg>
					<seg id="b.2TI.1.9" type="verse">
						D nețța i ɣ-isellken, i ɣ-d-issawlen ɣer tudert iqedsen, ayagi mačči ɣef ddemma n lecɣal-nneɣ meɛna d nețța i gebɣan s ṛṛeḥma-ines i ɣ-d yețțunefken s Ɛisa Lmasiḥ uqbel a d-texleq ddunit.  
					</seg>
					<seg id="b.2TI.1.10" type="verse">
						Ṛṛeḥma-agi tban-ed tura s tisin n wemsellek-nneɣ Ɛisa Lmasiḥ, i gɣelben lmut, ibeggen-ed tafat n tudert ur nețfaka s lexbaṛ n lxiṛ.  
					</seg>
					<seg id="b.2TI.1.11" type="verse">
						?ef ddemma n lexbaṛ-agi n lxiṛ i d-țțucegɛeɣ d ṛṛasul iwakken ad beccṛeɣ, ad slemdeɣ. 
					</seg>
					<seg id="b.2TI.1.12" type="verse">
						Daymi i țenɛețțabeɣ tura, meɛna ur ssetḥaɣ ara axaṭer ẓriɣ anwa s wayes umneɣ, yerna țekleɣ fell-as yesɛa tazmert ad yeḥrez ayen akken i ɣef iyi-iwekkel alamma d ass n tuɣalin-is.  
					</seg>
					<seg id="b.2TI.1.13" type="verse">
						?rez imeslayen iqedsen i tlemdeḍ s ɣuṛ-i, eddu yis-sen s liman d leḥmala i nesɛa di Ɛisa Lmasiḥ.  
					</seg>
					<seg id="b.2TI.1.14" type="verse">
						?rez mliḥ deg ul-ik ayen akken i tlemḍeḍ, s tezmert n Ṛṛuḥ iqedsen i gzedɣen deg-nneɣ.  
					</seg>
					<seg id="b.2TI.1.15" type="verse">
						Teẓriḍ belli wid akk yellan yid-i di tmurt n Asya ǧǧan-iyi weḥd-i, llan gar-asen Figilus d ?irmujinus.  
					</seg>
					<seg id="b.2TI.1.16" type="verse">
						Ad ibarek Sidi Ṛebbi axxam n gma-tneɣ Unisifur axaṭer daymen yețṣebbiṛ-iyi, ur yessetḥa ara yis-i imi di lḥebs i lliɣ ; 
					</seg>
					<seg id="b.2TI.1.17" type="verse">
						lameɛna akken kan i d-yusa ɣer temdint n Ṛuma inuda fell-i armi i yi-yufa. 
					</seg>
					<seg id="b.2TI.1.18" type="verse">
						Teẓriḍ acḥal i yi-iɛawen asmi lliɣ di temdint n Ifasus. A d-yessers Ṛebbi fell-as ṛṛeḥma-s deg ass n tuɣalin n Ɛisa Lmasiḥ.  
					</seg>
				</div>
				<div id="b.2TI.2" type="chapter">
					<seg id="b.2TI.2.1" type="verse">
						Ihi kečč a mmi, sseǧhed iman-ik s ṛṛeḥma i gellan di Ɛisa Lmasiḥ. 
					</seg>
					<seg id="b.2TI.2.2" type="verse">
						Ayen tesliḍ s ɣuṛ-i zdat waṭas inigan, sseḥfeḍ-it i wid yeṭṭfen di liman di Ɛisa Lmasiḥ iwakken nutni daɣen ad izmiren a t-slemden i wiyaḍ.  
					</seg>
					<seg id="b.2TI.2.3" type="verse">
						Awi amur-ik n leɛtab am uɛsekṛi n Lmasiḥ. 
					</seg>
					<seg id="b.2TI.2.4" type="verse">
						Aɛsekṛi i gebɣan ad yeɛǧeb i lqebṭan-is ur ilaq ara ad ixemmem ɣef lecɣal n ddunit. 
					</seg>
					<seg id="b.2TI.2.5" type="verse">
						Ulac daɣen win ara irebḥen timzizla ma yella ur yuzzil ara akken i d-yenna lqanun. 
					</seg>
					<seg id="b.2TI.2.6" type="verse">
						Afellaḥ ițenɛețțaben, d nețța i gezwar lḥal ad iɣellet.  
					</seg>
					<seg id="b.2TI.2.7" type="verse">
						Efhem ayen akka i k-d-nniɣ axaṭer d Sidi Ṛebbi ara k-iɛawnen aț-țfehmeḍ kullec. 
					</seg>
					<seg id="b.2TI.2.8" type="verse">
						Mmekti-d Ɛisa Lmasiḥ i d-iḥyan si ger lmegtin, win akken i d-iffɣen seg uẓaṛ n Sidna Dawed akken i t-id-yenna lexbaṛ n lxiṛ  n Lmasiḥ i  ɣ  ɣ ecciṛeɣ ; 
					</seg>
					<seg id="b.2TI.2.9" type="verse">
						lexbaṛ-agi i ɣef nneɛtabeɣ armi țwarzeɣ s snasel am akken d amcum i lliɣ, meɛna awal n Sidi Ṛebbi ur yețwacekkal ara.  
					</seg>
					<seg id="b.2TI.2.10" type="verse">
						Daymi ṣebṛeɣ i kullec ɣef ddemma n wid yețwaxtaṛen iwakken ula d nutni ad sɛun leslak i gellan di Ɛisa Lmasiḥ akk-d țmanegt n dayem.  
					</seg>
					<seg id="b.2TI.2.11" type="verse">
						Atah wayen yuklalen lețkal : ma nemmut yid-es, a nidir daɣen yid-es ; 
					</seg>
					<seg id="b.2TI.2.12" type="verse">
						ma yella neṭṭef di liman, a neḥkem yid-es ; ma yella nenkkeṛ-it ula d nețța a ɣ-yenkeṛ ; 
					</seg>
					<seg id="b.2TI.2.13" type="verse">
						ma yella nexdeɛ-it, nețța ur a ɣ-ixeddeɛ ara axaṭer ur yezmir ara ad yenkeṛ ayen i d-yenna.  
					</seg>
					<seg id="b.2TI.2.14" type="verse">
						Atah wayen ara sen-d-smektiḍ : nhu-ten zdat Ṛebbi ur țemčeqlalen ara ɣef yimeslayen ur nesɛi lmeɛna, yessufuɣen i webrid wid i sen ismeḥsisen. 
					</seg>
					<seg id="b.2TI.2.15" type="verse">
						Exdem lmeǧhud-ik zdat n Ṛebbi, aț-țiliḍ d aqeddac ibedden ɣer ccɣel-is, ur nețsetḥi ara deg wayen i gxeddem, i gețbecciṛen awal n Sidi Ṛebbi s lḥeqq.  
					</seg>
					<seg id="b.2TI.2.16" type="verse">
						Xḍu i yimeslayen ur nesɛi lmeɛna i gxulfen liman axaṭer wid i ten itebɛen simmal țzaden teffɣen i webrid n Ṛebbi. 
					</seg>
					<seg id="b.2TI.2.17" type="verse">
						Imeslayen-nsen am lehlak i teddun di lǧețța armi yečča-ț meṛṛa. Llan gar-asen ?imnayus d Filitus 
					</seg>
					<seg id="b.2TI.2.18" type="verse">
						i gwexxṛen ɣef webrid n tideț, qqaṛen belli ḥeggu n lmegtin dayen yedṛa-d, s wakka ssufuɣen aṭas n yemdanen seg webrid n liman.  
					</seg>
					<seg id="b.2TI.2.19" type="verse">
						Lameɛna d lsas i gessers Sidi Ṛebbi ara idumen : Ssid-nneɣ yeẓra wid yellan d ayla-s ; f+ yura daɣen win ara yinin nekk d ayla-s, ilaq ad yexḍu i wayen n diri. f+  
					</seg>
					<seg id="b.2TI.2.20" type="verse">
						Deg wexxam n imeṛkantiyen mačči d iqbucen n ddheb neɣ n lfeṭṭa kan i gellan meɛna llan daɣen wid n wesɣaṛ d wid n wakal ; wid n ddheb d lfeṭṭa țțaǧan-ten i leqdic n wussan n tmeɣṛa ma d wiyaḍ i leqdic n mkul ass.  
					</seg>
					<seg id="b.2TI.2.21" type="verse">
						Win ara yessizdgen iman-is yexḍa i lecɣal-agi n diri, ad yili am weqbuc-nni n ddheb neɣ n lfeṭṭa i sseqdacen deg wass n tmeɣṛa, yewjed ad yenfeɛ i wass m'ara t-yeḥwiǧ umɛellem-is. 
					</seg>
					<seg id="b.2TI.2.22" type="verse">
						Exḍu i ccehwat n temẓi i gețɣuṛṛun, kečč akk-d wid ideɛɛun ɣer Sidi Ṛebbi s wul yeṣfan, nadi ɣef lḥeqq, liman, leḥmala ț-țalwit,.  
					</seg>
					<seg id="b.2TI.2.23" type="verse">
						Ur ggar ara iman-ik di lketṛa n lehḍur ifeṛɣen ur nesɛi lmeɛna, xḍu-k seg-sen ; teẓriḍ belli țțawin-d anagar amennuɣ. 
					</seg>
					<seg id="b.2TI.2.24" type="verse">
						Ur s-ilaq ara i uqeddac n Sidi Ṛebbi ad ițnaɣ. Ilaq ad yili d aḥnin ɣer medden, ad isselmed s ṣṣwab yerna ad isɛu ṣṣbeṛ ; 
					</seg>
					<seg id="b.2TI.2.25" type="verse">
						ilaq ad issefhem s leɛqel wid i t-yețxalafen, ahat Sidi Ṛebbi a ten-id-yerr ɣer webrid iwakken ad issinen tideț, 
					</seg>
					<seg id="b.2TI.2.26" type="verse">
						a d-ldint wallen-nsen a d-snesren iman-nsen si tifextin n Cciṭan i ten-yeṭṭfen ad xedmen lebɣi-s.  
					</seg>
				</div>
				<div id="b.2TI.3" type="chapter">
					<seg id="b.2TI.3.1" type="verse">
						Ilaq aț-țeẓred belli ɣer taggara n ddunit a d-asen wussan iweɛṛen. 
					</seg>
					<seg id="b.2TI.3.2" type="verse">
						Imdanen ad țxemmimen ɣef yiman-nsen kan, ad ṭṭamaɛen deg idrimen, ad ssemɣuṛen iman-nsen, ad țzuxxun, ad reggmen di Ṛebbi, ad țɛaṣin imawlan-nsen, ad nekkṛen lxiṛ, ad tekksen sser ɣef wayen yesɛan lḥeṛma, 
					</seg>
					<seg id="b.2TI.3.3" type="verse">
						ur seɛɛun ṛṛeḥma ur seɛɛun leḥnana deg ulawen-nsen, ad skiddiben ɣef wiyaḍ, ur zemmren ara ad ḥekmen deg iman-nsen, ulawen nsen qquṛen, d iɛdawen n lxiṛ, 
					</seg>
					<seg id="b.2TI.3.4" type="verse">
						d ixeddaɛen, a ten-isderɣel zzux, ad ḥemmlen lebɣi n tnefsit-nsen wala lebɣi n Sidi Ṛebbi ; 
					</seg>
					<seg id="b.2TI.3.5" type="verse">
						ad tebɛen abrid n Sidi Ṛebbi s wawal kan meɛna ad nekkṛen tazmert yellan deg-s. Ihi xḍu-k i yemdanen am wigi. 
					</seg>
					<seg id="b.2TI.3.6" type="verse">
						Kra seg-sen keččmen ɣer kra n yexxamen, țkellixen tilawin ur nesɛi ara lḥeṛma i gețțawi zzhu n ddunit ; 
					</seg>
					<seg id="b.2TI.3.7" type="verse">
						țqellibent daymen ad fehment, lameɛna leɛmeṛ țțawḍent ɣer tmusni n tideț. 
					</seg>
					<seg id="b.2TI.3.8" type="verse">
						Am akken i xulfen Yanes d Yambris Sidna Musa, f+ akken daɣen ara xalfen tideț yemdanen-agi, aț-țeɛwej lefhama-nsen, ad ffɣen i webrid n liman. 
					</seg>
					<seg id="b.2TI.3.9" type="verse">
						Meɛna ur țțawḍen ɣer wacemma axaṭer imdanen meṛṛa a ten-ɛeqlen belli ffɣen i webrid am akken tedṛa d Yanes d Yambris.  
					</seg>
					<seg id="b.2TI.3.10" type="verse">
						Ma d kečč tettebɛeḍ akken ilaq ayen i k-slemdeɣ, tikli-inu, ixemmimen-iw, liman-iw, ṣṣbeṛ-iw, leḥmala-inu d ẓẓwara-inu, 
					</seg>
					<seg id="b.2TI.3.11" type="verse">
						leqheṛ i țwaqehṛeɣ akk-d leɛtab-iw. Teẓriḍ lemḥayen i gɛeddan fell-i di temdinin n Antyuc, n Ikunyum d Listra ? Anwa leqheṛ iwumi ur ṣbiṛeɣ ara ? Meɛna Sidi Ṛebbi isellek-iyi seg-sen meṛṛa. 
					</seg>
					<seg id="b.2TI.3.12" type="verse">
						Kra n win yebɣan ad iddu di liman n Ɛisa Lmasiḥ ad ițțuqehheṛ. 
					</seg>
					<seg id="b.2TI.3.13" type="verse">
						Ma d imcumen ixeddaɛen, ad țkemmilen dayem di cceṛ-nsen, ad ɣuṛṛen wiyaḍ, ad rnun iman-nsen.  
					</seg>
					<seg id="b.2TI.3.14" type="verse">
						Ma d kečč eḥrez ayen i tlemdeḍ s wayes i tesqenɛeḍ ; teẓriḍ anwa i k-islemden. 
					</seg>
					<seg id="b.2TI.3.15" type="verse">
						Seg asmi telliḍ d ameẓyan i tessneḍ tira iqedsen ; yis-sent ara tesɛuḍ lefhama yețțawin ɣer leslak s liman di Ɛisa Lmasiḥ.  
					</seg>
					<seg id="b.2TI.3.16" type="verse">
						Yal tira iqedsen s ɣuṛ Ṛebbi i d-tekka yerna twulem i uselmed, i usefhem, i nehhu akk-d țṛebga deg webrid n lḥeqq, 
					</seg>
					<seg id="b.2TI.3.17" type="verse">
						iwakken yal aqeddac n Sidi Ṛebbi ad yili d amdan ikemlen i gwulmen i yal ccɣel yelhan.  
					</seg>
				</div>
				<div id="b.2TI.4" type="chapter">
					<seg id="b.2TI.4.1" type="verse">
						A k-n-ssutreɣ ɣef wudem n Ṛebbi d Ɛisa Lmasiḥ ara iḥasben wid yeddren d wid yemmuten, i lmend n wass n tuɣalin-is ț-țgeldit-is.  
					</seg>
					<seg id="b.2TI.4.2" type="verse">
						Becceṛ awal n Sidi Ṛebbi ama di teswiɛt yelhan ama di teswiɛt iweɛṛen, ssefhem, lumm, enhu, sselmed s ṣṣbeṛ d leɛqel.  
					</seg>
					<seg id="b.2TI.4.3" type="verse">
						Axaṭer a d-yaweḍ lweqt anda kra n yemdanen ur zemmren ara ad slen i uselmed n tideț, lameɛna ad tebɛen lebɣi n tnefsit-nsen, a d-sbedden lecyux ara sen-d-ihedṛen ayen kan i sen-iɛeǧben ; 
					</seg>
					<seg id="b.2TI.4.4" type="verse">
						ad sɛuẓẓgen iman nsen ɣef tideț, ad rren ddehn-nsen ɣer tmucuha.  
					</seg>
					<seg id="b.2TI.4.5" type="verse">
						Ma d kečč ḥekkem deg iman-ik di kullec, ṣṣbeṛ i cedda d leɛtab, becceṛ lexbaṛ n lxiṛ , txedmeḍ lwaǧeb-ik n uqeddac n Sidi Ṛebbi akken ilaq.  
					</seg>
					<seg id="b.2TI.4.6" type="verse">
						Ma d nekk yewweḍ-ed lweqt i deg ilaq ad sebbleɣ iman-iw, yewweḍ-ed lweqt i deg ara ṛuḥeɣ. 
					</seg>
					<seg id="b.2TI.4.7" type="verse">
						Kfiɣ ccɣel-iw yerna ṭṭfeɣ di liman ar tura, nnuɣeɣ imenɣi n tideț armi ț-țaggara. 
					</seg>
					<seg id="b.2TI.4.8" type="verse">
						Tura yețṛaǧu-yi lḥeqq n lxedma-w ara yi-d-yefk Bab n lḥeqq deg ass n lḥisab, yerna mačči i nekk kan, lameɛna i wid meṛṛa i t-iḥemmlen yețṛaǧun ass n tuɣalin-is.  
					</seg>
					<seg id="b.2TI.4.9" type="verse">
						Exdem lmeǧhud-ik iwakken ur tețɛeṭṭileḍ ara a d-taseḍ ɣuṛ-i.  
					</seg>
					<seg id="b.2TI.4.10" type="verse">
						Gma-tneɣ Dimas yeǧǧa-yi, yewwi-t zzhu n ddunit, iṛuḥ ɣer temdint n Tisalunik. Gma-tneɣ Krisis iṛuḥ ɣer tmurt n Galasya, ma d gma-tneɣ Tit iṛuḥ ɣer tmurt n Dalmasya.  
					</seg>
					<seg id="b.2TI.4.11" type="verse">
						Anagar gma-tneɣ Luqa i geqqimen yid-i. Awi-d yid-ek gma tneɣ Maṛqus iwakken ad iyi-iɛawen di lxedma-w. 
					</seg>
					<seg id="b.2TI.4.12" type="verse">
						Ma d gma-tneɣ Ticik atan ceggɛeɣ-t ɣer temdint n Ifasus.  
					</seg>
					<seg id="b.2TI.4.13" type="verse">
						M'ara d-taseḍ, awi-d yid-ek abeṛnus-nni i ǧǧiɣ deg wexxam n Karbus di temdint n Truwas, awi-d yid-ek daɣen idlisen, abeɛda wid yețwaxedmen s weglim.  
					</seg>
					<seg id="b.2TI.4.14" type="verse">
						Alixandru aḥeddad iḍuṛṛ-iyi, ixdem-iyi aṭas n cceṛ meɛna ayen yexdem a t-yaf ɣer Sidi Ṛebbi. 
					</seg>
					<seg id="b.2TI.4.15" type="verse">
						Ula d kečč ḥader iman-ik seg-s, axaṭer yețxaṣam-aɣ-d daymen deg wayen i nețbecciṛ.  
					</seg>
					<seg id="b.2TI.4.16" type="verse">
						Ass amezwaru i deg d-beddeɣ ɣer ccṛeɛ ur ufiɣ ula d yiwen ɣer tama-w, ǧǧan-iyi akk ; lameɛna a wer ten-iḥaseb Ṛebbi ɣef wayagi ! 
					</seg>
					<seg id="b.2TI.4.17" type="verse">
						D Sidi Ṛebbi i yi-iɛawnen, i yi-isǧehden, iwakken lexbaṛ n lxiṛ  ad ițțubecceṛ s lekmal-is i leǧnas nniḍen meṛṛa yerna isellek-iyi-d seg imi n yizmawen.  
					</seg>
					<seg id="b.2TI.4.18" type="verse">
						Sidi Ṛebbi mazal a yi-iḥader ɣef wayen akk n diri yerna ad iyi-isellek iwakken ad kecmeɣ tagelda-ines yellan deg igenwan. I nețța tamanegt si lǧil ɣer lǧil ! Amin !  
					</seg>
					<seg id="b.2TI.4.19" type="verse">
						Sellem ɣef Briska d Akilas akk-d țwacult n Unisifur. 
					</seg>
					<seg id="b.2TI.4.20" type="verse">
						Gma-tneɣ Irast yeqqim di temdint n Kurintus, ma d Trufim ǧǧiɣ-t di temdint n Milet mazal-it yehlek.  
					</seg>
					<seg id="b.2TI.4.21" type="verse">
						Exdem lmeǧhud-ik iwakken a d taseḍ uqbel ccetwa. Bulus, Buden, Linus, Kludya d watmaten akk nniḍen țsellimen-d fell-ak. 
					</seg>
					<seg id="b.2TI.4.22" type="verse">
						Sidi Ṛebbi ad yili yid-ek ! Ṛṛeḥma-s a d-ters fell-awen ! Amin.  
					</seg>
				</div>
			</div>
			<div id="b.TIT" type="book">
				<div id="b.TIT.1" type="chapter">
					<seg id="b.TIT.1.1" type="verse">
						Nekk Bulus aqeddac n Sidi Ṛebbi, i d-iceggeɛ Ɛisa Lmasiḥ iwakken ad ssiwleɣ i wid akk yextaṛ Sidi Ṛebbi a d-uɣalen ɣer webrid-is yerna ad issinen tideț, 
					</seg>
					<seg id="b.TIT.1.2" type="verse">
						akken ad țeklen belli sɛan tudert n dayem, tudert i gewɛed Sidi Ṛebbi uqbel a d-tețwaxleq ddunit nețța ur neskiddib ara.  
					</seg>
					<seg id="b.TIT.1.3" type="verse">
						Yefka-d awal-is di lweqt ilaqen, ibeggen-it-id di lexbaṛ i yi-d yețțunefken s lameṛ n Sidi Ṛebbi amsellek-nneɣ.  
					</seg>
					<seg id="b.TIT.1.4" type="verse">
						Uriɣ-ed tabṛaț-agi i kečč, a Tit a mmi n tideț di liman i ɣ-yesdukklen : ṛṛeḥma ț-țalwit a k-d-țțunefkent s ɣuṛ Sidi Ṛebbi akk-d Ɛisa Lmasiḥ amsellek-nneɣ !  
					</seg>
					<seg id="b.TIT.1.5" type="verse">
						?ǧiɣ-k di tegzirt n Kritus iwakken aț-țkemmleḍ ccɣel-nni ur nfuk ara, yerna aț-țesbeddeḍ di yal tamdint imeqqranen n tejmuyaɛ n imasiḥiyen akken i k-n-umṛeɣ.  
					</seg>
					<seg id="b.TIT.1.6" type="verse">
						Yal yiwen deg-sen ilaq ad yili d amdan iwumi ur d-ssukksen acemma, ad yesɛu yiwet tmeṭṭut kan, arraw-is ad ilin d wid iḍuɛen Sidi Ṛebbi, ad sɛun tikli yelhan, ad țțaɣen awal iwakken ur sen-d-ssukkusen ara wiyaḍ kra n diri. 
					</seg>
					<seg id="b.TIT.1.7" type="verse">
						Ilaq ameqqran n tejmaɛt ad yili yeṣfa di tikli-ines, imi d nețța i geṭṭfen lecɣal n Sidi Ṛebbi, ur ilaq ad yili d win yessimɣuṛen iman-is, ur ilaq ad ireffu, ur ilaq ad yili d asekṛan, ur ilaq ad yeskker ccwal, ur ilaq daɣen a t-ɣwun yedrimen n leḥṛam.  
					</seg>
					<seg id="b.TIT.1.8" type="verse">
						Lameɛna ilaq-as ad yili d win yețqabalen s wudem lɛali, d bab lxiṛ, d aɛeqli, d aḥeqqi, d win yețḍuɛun Sidi Ṛebbi, d win iḥekkmen deg iman-is ; 
					</seg>
					<seg id="b.TIT.1.9" type="verse">
						ilaq ad yeṭṭef deg awal n Sidi Ṛebbi yellan ț-țideț akken i t-yelmed, iwakken ad yizmir ad isselmed, ad inhu wiyaḍ yerna a d-isbeggen i wid i d-yekkaten deg awal-agi, belli ɣelṭen.  
					</seg>
					<seg id="b.TIT.1.10" type="verse">
						Aṭas seg wat Isṛail i gɛuṣan Sidi Ṛebbi yerna țkellixen medden s imeslayen-nsen, 
					</seg>
					<seg id="b.TIT.1.11" type="verse">
						ilaq a sen-terrem tikmamin i yimawen-nsen. Skarayen lhul deg yexxamen m'ara sselmaden ayen ur nlaq ara, iwakken ad rebḥen leḥṛam.  
					</seg>
					<seg id="b.TIT.1.12" type="verse">
						Yiwen seg-sen i ḥesben d nnbi, yenna-d : «  at țegzirt n Kritus si zik-nsen d imeskaddaben, d lewḥuc iweɛṛen, d ifenyanen yețxemmimen kan ad ččen ' ' ;   
					</seg>
					<seg id="b.TIT.1.13" type="verse">
						ayagi i d-yenna ț-țideț. Daymi, ilaq a ten-tenhuḍ s lewɛaṛa, iwakken ad sɛun liman iseḥḥan ; 
					</seg>
					<seg id="b.TIT.1.14" type="verse">
						ur ilaq ara ad țḥessisen i tmucuha n wudayen akk-d lewṣayat n yemdanen ur neqbil ara tideț.  
					</seg>
					<seg id="b.TIT.1.15" type="verse">
						Kullec zeddig i wid zeddigen, meɛna ulac ayen zeddigen i wid ur nzeddig ara, ur nețțamen ara s Ṛebbi ; imi xemmimen-nsen d wulawen-nsen neǧsen yerna ur țendemmayen ara. 
					</seg>
					<seg id="b.TIT.1.16" type="verse">
						Imdanen-agi qqaṛen nessen Ṛebbi, meɛna cceṛ i xeddmen yesbeggin-ed belli ur t-ssinen ara, ɛuṣan Sidi Ṛebbi xeddmen anagar wayen yekṛeh, ur zmiren ara ad xedmen ayen yelhan.  
					</seg>
				</div>
				<div id="b.TIT.2" type="chapter">
					<seg id="b.TIT.2.1" type="verse">
						Ma d kečč sselmed ayen yellan ț-țideț n Sidi Ṛebbi. 
					</seg>
					<seg id="b.TIT.2.2" type="verse">
						Ini i yemɣaṛen ad setqenɛen, ad fken leqdeṛ i yiman-nsen, ad sɛun leɛqel, ad amnen s Sidi Ṛebbi s tideț, ad ḥemmlen wiyaḍ seg wul, ad ṣebṛen i leɛtab.  
					</seg>
					<seg id="b.TIT.2.3" type="verse">
						Ini daɣen i temɣarin ad sɛunt tikli yeṣfan, ur ilaq ara ad ilint ț-țiqeṛṛaḍin, ur ilaq ara ad țḥawalent tissit n ccṛab meɛna ilaq ad nehhunt ɣer wayen yelhan, 
					</seg>
					<seg id="b.TIT.2.4" type="verse">
						ad țweṣṣint tilawin ad ḥemmlent irgazen-nsent d warraw nsent, 
					</seg>
					<seg id="b.TIT.2.5" type="verse">
						ad ilint ț-țiɛeqliyin, ad ddunt s ṣṣfa, ad lhint d lecɣal n wexxam, ad lhunt, ad țțaɣent awal i yergazen-nsent iwakken awal n Sidi Ṛebbi ur yețwargam ara.  
					</seg>
					<seg id="b.TIT.2.6" type="verse">
						Nhu daɣen ilmeẓyen ad sɛun leɛqel ; 
					</seg>
					<seg id="b.TIT.2.7" type="verse">
						kečč s yiman-ik ilaq aț-țiliḍ d lemtel s lecɣal-ik yelhan, sselmad seg wul akk-d țideț, 
					</seg>
					<seg id="b.TIT.2.8" type="verse">
						s imeslayen iṣeḥḥan i deg ur yezmir yiwen a d iwwet, iwakken ixṣimen-ik ur țțafen ara ayen n diri ara hedṛen fell-aneɣ yerna ad nneḥcamen.  
					</seg>
					<seg id="b.TIT.2.9" type="verse">
						Iqeddacen daɣen ilaq-asen ad țțaɣen awal yerna ad ɛeǧben bab-nsen, ur sen-țeddun ara di nneqma, 
					</seg>
					<seg id="b.TIT.2.10" type="verse">
						ilaq ur ten-țțakren ara meɛna ad ilin d wid imeɛnen i deg yella laman, iwakken aselmed n Sidi Ṛebbi amsellek-nneɣ ad yesɛu ccan.  
					</seg>
					<seg id="b.TIT.2.11" type="verse">
						Sidi Ṛebbi isbeggen-ed ṛṛeḥma-s i d-yewwin leslak i yemdanen meṛṛa. 
					</seg>
					<seg id="b.TIT.2.12" type="verse">
						Ṛṛeḥma n Sidi Ṛebbi tesselmad-aɣ a neṭṭixeṛ ɣef lecɣal-nneɣ ur nelhi d wayen akk n diri yellan di ddunit, a nɛic di ddunit-a s ṣṣwab, s lḥeqq d ṭṭaɛa n Sidi Ṛebbi ;  
					</seg>
					<seg id="b.TIT.2.13" type="verse">
						akka ihi ara neṛǧu lfeṛḥ n wass i nessaram i deg ara d-tban tmanegt n Yillu-nneɣ ameqqran, amsellek nneɣ Ɛisa Lmasiḥ. 
					</seg>
					<seg id="b.TIT.2.14" type="verse">
						Yefka iman-is fell-aneɣ iwakken a ɣ-isellek si ddnub yerna a ɣ-yerr d agdud-is yeṣfan, iwejden i lecɣal yelhan. 
					</seg>
					<seg id="b.TIT.2.15" type="verse">
						Akka i glaq aț-țețmeslayeḍ, aț-țnehhuḍ, aț-țețweṣṣiḍ s lewɛaṛa, ur țțaǧa yiwen a k-yeḥqeṛ.  
					</seg>
				</div>
				<div id="b.TIT.3" type="chapter">
					<seg id="b.TIT.3.1" type="verse">
						Smekti-ten-id ad qadṛen wid iḥekkmen, ad țțaɣen awal, ad ilin wejden ad xedmen lecɣal yelhan :  
					</seg>
					<seg id="b.TIT.3.2" type="verse">
						ur kkaten deg yiwen, ad ilin d imhenniyen d imawlan n tifrat, yeččuṛen d leḥnana ɣer yemdanen meṛṛa.  
					</seg>
					<seg id="b.TIT.3.3" type="verse">
						Axaṭer ula d nukni zik txuṣṣ-aɣ tmusni, ur nețțaɣ ara awal ; nella nḍaɛ, nella d aklan n zzhu d wayen akk s wayes i ɣ-tesseḍmeɛ ddunit, nella d imcumen, nɛac di tismin, nekṛeh wiyaḍ, wiyaḍ keṛhen-aɣ. 
					</seg>
					<seg id="b.TIT.3.4" type="verse">
						Meɛna asmi i d-ibeggen Sidi Ṛebbi leḥnana-s d leḥmala-s i yemdanen, 
					</seg>
					<seg id="b.TIT.3.5" type="verse">
						isellek-aɣ mačči axaṭer d iḥeqqiyen i nella meɛna isellek-aɣ s ṛṛeḥma-s tameqqrant ; yessared-aɣ si ddnub-nneɣ s tezmert n Ṛṛuḥ iqedsen iwakken a d-nlal d ijdiden ;  
					</seg>
					<seg id="b.TIT.3.6" type="verse">
						Sidi Ṛebbi yeččuṛ-aɣ s Ṛṛuḥ iqedsen s Ɛisa Lmasiḥ amsellek-nneɣ,  
					</seg>
					<seg id="b.TIT.3.7" type="verse">
						iwakken s ṛṛeḥma-ines a nuɣal d iḥeqqiyen zdat Sidi Ṛebbi, a ɣ-d tețțunefk tudert n dayem i nețṛaǧu.  
					</seg>
					<seg id="b.TIT.3.8" type="verse">
						Awal-agi ț-țideț yerna bɣiɣ a d tesmektayeḍ ayagi kull-as iwakken wid yumnen s Ṛebbi, ad xeddmen anagar ayen yelhan, d ayagi kan i gelhan yerna yeṣleḥ i yemdanen !  
					</seg>
					<seg id="b.TIT.3.9" type="verse">
						Ur sṭuqqutet ara awal mbla lmeɛna ɣef wayen yeɛnan izuṛan n lejdud neɣ čaqlalat d umenɣi ɣef ddemma n ccariɛa, axaṭer d ayen ur nesɛi azal, ur neṣliḥ.  
					</seg>
					<seg id="b.TIT.3.10" type="verse">
						Ma yella tenhiḍ tikkelt neɣ snat win i d-yeskaren ccwal, ur k-d-ismeḥses ara, ssebɛed-it fell-ak ;  
					</seg>
					<seg id="b.TIT.3.11" type="verse">
						amdan am wagi yeṭṭaxeṛ i webrid n tideț, ddnub i yiri-s.  
					</seg>
					<seg id="b.TIT.3.12" type="verse">
						M'ara k-n-ceggɛeɣ gma-tneɣ Artimas neɣ Tucik, ilaq-ak a d-ṛuḥeḍ a nemlil di temdint n Nikubulis, dinna ara sɛeddiɣ ccetwa.  
					</seg>
					<seg id="b.TIT.3.13" type="verse">
						Eɛṛeḍ aț-țɛiwneḍ Zennac yellan d abugaṭu yesnen ccariɛa akk-d Abulus m'ara ṛuḥen ad safṛen, tefkeḍ-asen ayen ara ḥwiǧen.  
					</seg>
					<seg id="b.TIT.3.14" type="verse">
						Axaṭer ilaq daɣen atmaten-nneɣ ad lemden ad xedmen i wiyaḍ lecɣal yelhan, iwakken ad sɛun ayen ara ḥwiǧen, ur țțilin ara mbla lfayda.  
					</seg>
					<seg id="b.TIT.3.15" type="verse">
						Wid akk yellan yid-i țsellimen-d fell-ak. Sellem ɣef wid i ɣ-ihemmlen i gḍuɛen Sidi Ṛebbi. Ṛṛeḥma n Sidi Ṛebbi a d-ters fell-awen !  
					</seg>
				</div>
			</div>
			<div id="b.PHM" type="book">
				<div id="b.PHM.1" type="chapter">
					<seg id="b.PHM.1.1" type="verse">
						Nekk, Bulus yellan di lḥebs ɣef ddemma n Ɛisa Lmasiḥ, akk-d d gma-tneɣ Timuti, i kečč a Filimun eɛzizen, amdakkel-nneɣ di leqdic, 
					</seg>
					<seg id="b.PHM.1.2" type="verse">
						i weltma-tneɣ Abya, i Arxibus aṛfiq-nneɣ di lecɣal n Lmasiḥ akk-d tejmaɛt i gețțilin deg wexxam-ik ; 
					</seg>
					<seg id="b.PHM.1.3" type="verse">
						ṛṛeḥma ț-țalwit a wen-d-tețțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ.  
					</seg>
					<seg id="b.PHM.1.4" type="verse">
						Mkul m'ara dɛuɣ ɣer Ṛebbi țmektayeɣ-k-id, țḥemmideɣ Sidi Ṛebbi fell-ak ; 
					</seg>
					<seg id="b.PHM.1.5" type="verse">
						axaṭer sliɣ ɣef liman-ik meqṛen di Sidna Ɛisa Lmasiḥ akk-d leḥmala i tesɛiḍ ɣer yemqedsen meṛṛa.  
					</seg>
					<seg id="b.PHM.1.6" type="verse">
						Ssutureɣ di Ṛebbi iwakken a d tesbeggneḍ liman-inek di Lmasiḥ s lecɣal yelhan, yerna aț-țɛeqleḍ ayen meṛṛa i ɣ-yelhan i nukni deg webrid n Lmasiḥ. 
					</seg>
					<seg id="b.PHM.1.7" type="verse">
						Feṛḥeɣ, yethedden wul-iw ɣef ddemma n leḥmala-inek axaṭer yis-ek a gma theddnen wulawen n yemqedsen.  
					</seg>
					<seg id="b.PHM.1.8" type="verse">
						?as Lmasiḥ iserreḥ-iyi iwakken ad ḍebbṛeɣ fell-ak ɣef wayen i glaq aț-țxedmeḍ, 
					</seg>
					<seg id="b.PHM.1.9" type="verse">
						bɣiɣ axiṛ a k-ssutreɣ s leḥmala imi nekk Bulus yellan d amɣaṛ yerna tura d ameḥbus ɣef ddemma n Ɛisa Lmasiḥ,  
					</seg>
					<seg id="b.PHM.1.10" type="verse">
						A k-ḥelleleɣ ɣef ddemma n gma-tneɣ Unizim, i guɣalen d mmi axaṭer wwiɣ-t-id ɣer webrid n Lmasiḥ dagi di lḥebs.  
					</seg>
					<seg id="b.PHM.1.11" type="verse">
						Zik ur k-yenfiɛ ara, meɛna tura infeɛ-aɣ di sin am kečč am nekk. 
					</seg>
					<seg id="b.PHM.1.12" type="verse">
						Nețța yeɛzizen ɣuṛ-i aṭas, atan a k-t-in-erreɣ ihi.  
					</seg>
					<seg id="b.PHM.1.13" type="verse">
						Acḥal bɣiɣ ad iqqim dagi ɣuṛ-i iwakken ad iyi-iqdec deg umkan-ik, m'akka țwaḥebseɣ ɣef ddemma n lexbaṛ n lxiṛ.  
					</seg>
					<seg id="b.PHM.1.14" type="verse">
						Meɛna ur bɣiɣ ara ad xedmeɣ ayagi mbla ṛṛay-ik, iwakken ayen ara yi-txedmeḍ n wayen yelhan ur t-txeddmeḍ ara s uḥettem, lameɛna a t-txedmeḍ s wul-ik d lebɣi-k.  
					</seg>
					<seg id="b.PHM.1.15" type="verse">
						Anwi yeẓran ? Ahat yemfaṛaq yid-ek i kra n lweqt kan iwakken asm'ara temlilem ur tețțuɣalem ara aț-țemfaṛaqem, 
					</seg>
					<seg id="b.PHM.1.16" type="verse">
						imiren ur yețțili ara d akli meɛna axiṛ n wakli imi guɣal d yiwen seg watmaten eɛzizen, abeɛda ɣuṛ-i, ilaq ad yiɛziz fell-ak akteṛ imi tura mačči d aqeddac-ik kan i gella, meɛna d gma-tneɣ di Lmasiḥ.  
					</seg>
					<seg id="b.PHM.1.17" type="verse">
						Ma yella ț-țidet tḥesbeḍ-iyi d aḥbib-ik tḥemmleḍ-iyi, sṭerḥeb yis am akken ara tesṭerḥbeḍ yis-i. 
					</seg>
					<seg id="b.PHM.1.18" type="verse">
						Ma yella iḍlem-ik neɣ tețțalaseḍ-as lḥaǧa, ḥaseb-iyi-d nekkini.  
					</seg>
					<seg id="b.PHM.1.19" type="verse">
						Uriɣ-ak-n ayagi s ufus-iw : « d nekk Bulus ara k-ixellṣen deg wayen i s-tețțalaseḍ » yerna mbla ma smektaɣ-k-id belli d nekk i k-id yewwin ɣer webrid n leslak.  
					</seg>
					<seg id="b.PHM.1.20" type="verse">
						A gma, xdem-iyi lemziya-agi ɣef ddemma n Ssid-nneɣ Ɛisa Lmasiḥ akken ad yethedden wul-iw di Lmasiḥ.  
					</seg>
					<seg id="b.PHM.1.21" type="verse">
						Uriɣ-ak-n tabṛaț-agi imi țekleɣ ad iyi-taɣeḍ awal, yerna ẓriɣ aț-țxedmeḍ nnig wayen i k-n-ssutreɣ.  
					</seg>
					<seg id="b.PHM.1.22" type="verse">
						Heggit-iyi taxxamt, axaṭer ssarameɣ ɣer Sidi Ṛebbi qṛib a-yi-n yerr ɣuṛ-wen akken i s- tessuturem kull-as di tẓallit-nwen.  
					</seg>
					<seg id="b.PHM.1.23" type="verse">
						Gma-tneɣ Ibafras, yețțuḥebsen yid-i ɣef ddemma n Lmasiḥ yețsellim fell-ak aṭas. 
					</seg>
					<seg id="b.PHM.1.24" type="verse">
						?sellimen-d daɣen fell-ak atmaten ixeddmen yid-i : Maṛqus, Arisṭark, Dimas akk-d Luqa.  
					</seg>
					<seg id="b.PHM.1.25" type="verse">
						Ṛṛeḥma n Ssid-nneɣ Ɛisa Lmasiḥ aț-țili fell-awen.  
					</seg>
				</div>
			</div>
			<div id="b.HEB" type="book">
				<div id="b.HEB.1" type="chapter">
					<seg id="b.HEB.1.1" type="verse">
						Zik-nni, acḥal iberdan i d-ihdeṛ Sidi Ṛebbi seg yimi n lenbiya s țebcirat yemxalafen ; 
					</seg>
					<seg id="b.HEB.1.2" type="verse">
						ma deg ussan-agi yellan d ussan ineggura, yemmeslay-aɣ-d s Mmi-s, yerra kullec ger ifassen-is, yis i d-ixleq ddunit meṛṛa.  
					</seg>
					<seg id="b.HEB.1.3" type="verse">
						D nețța i d-isbeggnen ccbiha n tideț akk-d tmanegt tameqqrant n Sidi Ṛebbi akken tella, s tezmert n wawal-is i gbedd lsas n ddunit meṛṛa. Mi gessazdeg imdanen si ddnubat-nsen, yeṭṭef amkan n lḥekma deg igenwan ɣer tama tayeffust n Sidi Ṛebbi ;  
					</seg>
					<seg id="b.HEB.1.4" type="verse">
						yekka-d sennig n lmalayekkat, axaṭer Sidi Ṛebbi yefka-yas isem yugaren isem-nsent.  
					</seg>
					<seg id="b.HEB.1.5" type="verse">
						Anwa lmelk iwumi yenna Sidi Ṛebbi :  Kečč d Mmi, d nekk i k-id-yefkan ɣer ddunit ass-a . Anwa lmelk i ɣef i d-yenna :  Nekk ad iliɣ d Baba-s, nețța ad yili d Mm i.  
					</seg>
					<seg id="b.HEB.1.6" type="verse">
						Asmi i d-yefka amenzu ɣer ddunit yenna-d : L malayekkat meṛṛa n Sidi Ṛebbi ad seǧǧdent zdat-es a t-ɛebdent.  
					</seg>
					<seg id="b.HEB.1.7" type="verse">
						Yenna-d daɣen ɣef lmalayekkat :  Yesseqdac lmalayekkat-is am aḍu,  iqeddacen-is am uḥeǧǧaǧu n tmes .   
					</seg>
					<seg id="b.HEB.1.8" type="verse">
						Ma ɣef Mmi-s yenna-d :  Amkan n lḥekma-k a Ṛebbi  ibedd i dayem,  t azmert n tgeldit-ik,   ț-țazmert taḥeqqit.  
					</seg>
					<seg id="b.HEB.1.9" type="verse">
						 Tḥemmleḍ lḥeqq tkeṛheḍ lbaṭel,  daymi a Ṛebbi, Illu-inek ,  idhen aqeṛṛuy-ik s zzit n lfeṛḥ,   isbedd-ik d agellid, d k ečč i gextaṛ ger yeṛfiqen-ik.  
					</seg>
					<seg id="b.HEB.1.10" type="verse">
						Yerna yenna :  D kečč a Ṛebbi i gessersen  lsas n ddunit si tazwara,    d ifassen-ik i gfeṣṣlen igenwan  ;  
					</seg>
					<seg id="b.HEB.1.11" type="verse">
						 nutni ad fnun  ma d kečč aț-țdumeḍ ,  ad uɣalen meṛṛa   d iqdime n am llebsa taqdimt,  
					</seg>
					<seg id="b.HEB.1.12" type="verse">
						 a ten-tbeddleḍ a m akken tețwabeddal llebsa,   a ten-tețleḍ am ubeṛnus,   ma d kečč ur tețbeddileḍ ar a,  ussan-ik ur țfakan ara .  
					</seg>
					<seg id="b.HEB.1.13" type="verse">
						Anwa lmelk iwumi yenna :  ?ṭef amkan n lḥekma  ɣer tama-w tayeffust,   alamma rriɣ-ed iɛdawen-ik   seddaw n iḍaṛṛen-ik ?  
					</seg>
					<seg id="b.HEB.1.14" type="verse">
						D acu-tent lmalayekkat ? D leṛwaḥ iqeddcen ɣef Sidi Ṛebbi, i d-ițceggiɛ iwakken ad ɛiwnent wid iwumi i d-yețțunefk leslak n Sidi Ṛebbi, d lweṛt !  
					</seg>
				</div>
				<div id="b.HEB.2" type="chapter">
					<seg id="b.HEB.2.1" type="verse">
						?ef wayagi, ilaq a neṭṭef deg uselmed n tideț i nesla, a t neḥrez iwakken ur nțeffeɣ ara i webrid. 
					</seg>
					<seg id="b.HEB.2.2" type="verse">
						Imeslayen i d-wwint lmalayekkat sɛan azal, kra n win ur neqbil ara, ur netbiɛ ara imeslayen-agi yuklal lɛiqab, 
					</seg>
					<seg id="b.HEB.2.3" type="verse">
						amek ara nemneɛ ma yella ur neḥsib ara leslak ameqqran yecban wagi ? Leslak-agi i d-ibecceṛ Ssid-nneɣ si tazwara, ɛawden-aɣ-t-id daɣen wid i s-yeslan.  
					</seg>
					<seg id="b.HEB.2.4" type="verse">
						Sidi Ṛebbi ibeggen-ed tideț n cchada-nsen s licaṛat d lbeṛhanat d waṭas n leɛǧayeb akk-d tezmert n Ṛṛuḥ iqedsen, akken yella di lebɣi-ines.  
					</seg>
					<seg id="b.HEB.2.5" type="verse">
						Mačči i lmalayekkat iwumi yefka Sidi Ṛebbi lḥekma ɣef ddunit i d-iteddun i ɣef d-nețmeslay.  
					</seg>
					<seg id="b.HEB.2.6" type="verse">
						Yella win i d-icehden ɣef wayagi di tira iqedsen, yenna-d :  D acu-t wemdan   iwakken a t-id-temmektiḍ , a d-terreḍ ddehn-ik ɣuṛ-es ;  d acu-t mmi-s n wemdan   iwakken a d-telhiḍ yid-es ?   
					</seg>
					<seg id="b.HEB.2.7" type="verse">
						 Terriḍ-t seddaw n lmalayekkat i kra n lweqt ,  mbeɛd tefkiḍ-as lqima d lɛezz,  
					</seg>
					<seg id="b.HEB.2.8" type="verse">
						 terriḍ kullec seddaw iḍaṛṛen-is.   Mi gerra Sidi Ṛebbi kullec seddaw iḍaṛṛen-is, yefka-yas ad iḥkem ɣef kullec ; ladɣa urɛad nwala tura yeḥkem ɣef kullec.  
					</seg>
					<seg id="b.HEB.2.9" type="verse">
						Lameɛna Ɛisa, win akken yerra Sidi Ṛebbi seddaw n lmalayekkat i kra n lweqt, nețwali-t tura di tmanegt-is yeččuṛ d lɛezz ɣef ddemma n leɛtab n lmut-is ; s ṛṛeḥma n Sidi Ṛebbi i gemmut ɣef yemdanen meṛṛa.  
					</seg>
					<seg id="b.HEB.2.10" type="verse">
						Sidi Ṛebbi i d-ixelqen kullec yerna kullec d ayla-s, yehwa-yas ad issiweḍ ccan n Ɛisa amsellek n yemdanen ɣer lekmal, mi t-id isɛedda si leɛtab ameqqran, iwakken a d-yawi aṭas n yemdanen ɣer lɛaḍima-s ; 
					</seg>
					<seg id="b.HEB.2.11" type="verse">
						axaṭer Sidna Ɛisa i gṣeffun si ddnub akk-d wid i gețwaṣeffan, yiwen i ten-id-ifkan. Daymi ur yessetḥa ara yis-sen, isemma-yasen « atmaten-is » 
					</seg>
					<seg id="b.HEB.2.12" type="verse">
						mi genna : A d beccṛeɣ isem-ik i watmaten-iw,  a k-ḥemdeɣ di tlemmast n tejmaɛt n watmaten .  
					</seg>
					<seg id="b.HEB.2.13" type="verse">
						Yenna daɣen :  Ad țekleɣ ɣef Sidi Ṛebbi . Yerna yenna :  Aql-iyi nekk d warrac i yi-d-ifka Sidi Ṛebbi.  
					</seg>
					<seg id="b.HEB.2.14" type="verse">
						Imi  arrac-agi țwaxelqen s weksum d idammen, ula d nețța yusa-d s ṣṣifa n wemdan iwakken ad iɣleb s lmut-is Cciṭan, win akken iḥekkmen ɣef lmut, 
					</seg>
					<seg id="b.HEB.2.15" type="verse">
						ad ikkes lxuf i wid akk yezgan d aklan seddaw uzaglu n lmut, a ten-isellek ; 
					</seg>
					<seg id="b.HEB.2.16" type="verse">
						axaṭer ur d-yusi ara ad iɛiwen lmalayekkat meɛna yusa-d ad iɛiwen tarwa n Sidna Ibṛahim.  
					</seg>
					<seg id="b.HEB.2.17" type="verse">
						Daymi i s-ilaq a d-yas s ṣṣifa n wemdan am atmaten-is iwakken ad yuɣal d lmuqeddem ameqqran i ɣef yella lețkal, yeččuṛen d ṛṛeḥma, ad iqdec ɣef Sidi Ṛebbi seg ul yerna ad ikkes ddnubat n yemdanen meṛṛa.  
					</seg>
					<seg id="b.HEB.2.18" type="verse">
						Imi nețța s yiman-is yenneɛtab deg ujeṛṛeb, yezmer ad iɛiwen wid ara yețțujeṛben.  
					</seg>
				</div>
				<div id="b.HEB.3" type="chapter">
					<seg id="b.HEB.3.1" type="verse">
						Ihi ay atmaten yețwaxtaṛen, a wid iwumi i d-yessawel Sidi Ṛebbi aț-țweṛtem tageldit n igenwan, sserset tamuɣli-nwen ɣef Ɛisa, lmuqeddem ameqqran i d-iceggeɛ Sidi Ṛebbi i ɣef nețcehhid. 
					</seg>
					<seg id="b.HEB.3.2" type="verse">
						Yexdem lebɣi n win i t-id iceggɛen am akken i gexdem Sidna Musa i wexxam n Sidi Ṛebbi.  
					</seg>
					<seg id="b.HEB.3.3" type="verse">
						?-țideț Sidna Ɛisa yesɛa ccan akteṛ n Sidna Musa, imi win yebnan axxam, d nețța i gesɛan ccan akteṛ n wexxam yebna.  
					</seg>
					<seg id="b.HEB.3.4" type="verse">
						Axaṭer yal axxam yella win i t-yebnan, ma d win i d-ixelqen kra yellan, d Sidi Ṛebbi.  
					</seg>
					<seg id="b.HEB.3.5" type="verse">
						Sidna Musa yexdem ayen i glaqen a t-yexdem, yella am uqeddac ɣef wexxam n Sidi Ṛebbi iwakken a d ibeggen ayen ara d-ițțubeccṛen sya ɣer zdat. 
					</seg>
					<seg id="b.HEB.3.6" type="verse">
						Ma d Lmasiḥ yexdem ayen i glaq a t-yexdem, yesbedd-it am Mmi-s, d aqeṛṛuy n wexxam-is ; d nukni i d axxam-is ma yella neṭṭef, neṣbeṛ yerna nețkel deg wayen i nessaram.  
					</seg>
					<seg id="b.HEB.3.7" type="verse">
						?ef wannect-a i d-yenna Ṛṛuḥ iqedsen :  Ass-a ma yella teslam  i taɣect n Sidi Ṛebbi,  
					</seg>
					<seg id="b.HEB.3.8" type="verse">
						 ur sɣaṛayet ara ulawen-nwen  am wasmi i jehlen lejdud-nwen  m'akken i yi-sserfan deg unezṛuf  
					</seg>
					<seg id="b.HEB.3.9" type="verse">
						 anda ɛeṛden ad iyi-jeṛṛben   ɣas akken walan lecɣal akk  i xedmeɣ di ṛebɛin iseggasen.  
					</seg>
					<seg id="b.HEB.3.10" type="verse">
						 ?ef wayagi i rfiɣ ɣef lǧil-agi ,  dɣa nniɣ : Ulawen-nsen   beɛden fell-i, zgan ɛeṛqen,   ugin ad fehmen iberdan-iw.  
					</seg>
					<seg id="b.HEB.3.11" type="verse">
						 Seg wakken i rfiɣ,   gulleɣ ur kcimen asteɛfu-inu.  
					</seg>
					<seg id="b.HEB.3.12" type="verse">
						Ay atmaten, ḥadret ad yili gar-awen win ara yesseɣṛen ul-is, ara yeǧǧen cceṛ ad izdeɣ deg-s alamma issufeɣ-it i webrid n Sidi Ṛebbi yeddren.  
					</seg>
					<seg id="b.HEB.3.13" type="verse">
						?emyenhut wway gar-awen yal ass, skud nezmer a d-nini « ass-a » am akken i gura di tira iqedsen iwakken yiwen deg-wen ur t-ițkellix ddnub, ur yesɣaṛay ul-is.  
					</seg>
					<seg id="b.HEB.3.14" type="verse">
						Ma yella neṭṭef alamma ț-țaggara di liman-nni i nesɛa di tazwara, akka ara nțekki di Lmasiḥ, 
					</seg>
					<seg id="b.HEB.3.15" type="verse">
						akken yura di tira iqedsen :  Ass-a ma yella teslam   i taɣect n Sidi Ṛebbi,  ur sɣaṛayet ara ulawen-nwen  am asmi i jehlen  lejdud-nwen deg unezṛuf.   
					</seg>
					<seg id="b.HEB.3.16" type="verse">
						Anwa-ten wid i gjehlen ɣer Sidi Ṛebbi mi slan i taɣect-is, mačči d wid i d-yessufeɣ Sidna Musa si tmurt n Maṣer ?  
					</seg>
					<seg id="b.HEB.3.17" type="verse">
						Anwi i ɣef yerfa Sidi Ṛebbi azal n ṛebɛin n iseggasen, mačči d wid idenben i gessenger deg unezṛuf ? 
					</seg>
					<seg id="b.HEB.3.18" type="verse">
						Anwa-ten wid i ɣef yeggul ur kcimen amkan anda ara steɛfun, mačči d wid i t-iɛuṣan ? 
					</seg>
					<seg id="b.HEB.3.19" type="verse">
						Nwala ur kcimen ara ɣer westeɛfu n Sidi Ṛebbi axaṭer ugin ad amnen yis.  
					</seg>
				</div>
				<div id="b.HEB.4" type="chapter">
					<seg id="b.HEB.4.1" type="verse">
						Skud mazal nezmer a nekcem ɣer westeɛfu i ɣ-yewɛed Sidi Ṛebbi, ilaq a naggad ur aɣ-ițfat ara lḥal, iwakken yiwen deg-wen ur s-yeqqaṛ ḍelmeɣ, iɛedda lweqt ur zmireɣ ara ad kecmeɣ.  
					</seg>
					<seg id="b.HEB.4.2" type="verse">
						Axaṭer lexbaṛ-agi n lxiṛ i ɣ-d ițțubeccṛen, d lexbaṛ-nni i d ițțubeccṛen i lejdud-nneɣ, lameɛna ur stenfɛen ara seg-s axaṭer mi s-slan ur t-qbilen ara.  
					</seg>
					<seg id="b.HEB.4.3" type="verse">
						Ma d nukni i t-iqeblen a nekcem ɣer westeɛfu-yagi i ɣef d-yenna Sidi Ṛebbi :  Deg wurrif  i deg lliɣ,  gulleɣ ur kcimen asteɛfu-inu . Sidi Ṛebbi yenna-d akka ɣas akken ifuk lecɣal-is seg wasmi i gexleq ddunit, 
					</seg>
					<seg id="b.HEB.4.4" type="verse">
						akken yura di tira iqedsen ɣef wass wis sebɛa :  Sidi Ṛebbi yesteɛfa deg wass wis sebɛa seg wayen akk yexdem .  
					</seg>
					<seg id="b.HEB.4.5" type="verse">
						Yura daɣen : D lmuḥal ad kecmen ɣer westeɛfu-inu.  
					</seg>
					<seg id="b.HEB.4.6" type="verse">
						Imezwura i geslan i lexbaṛ-agi n lxiṛ ur kcimen ara ɣer westeɛfu yagi axaṭer ur t-qbilen ara, meɛna yella wamek ara kecmen wiyaḍ.  
					</seg>
					<seg id="b.HEB.4.7" type="verse">
						Aṭas n leqṛun mbeɛd, Sidi Ṛebbi yemmeslay-ed ɣef wass nniḍen iwumi i gsemma « ass-a » mi d-yenna seg yimi n Sidna Dawed : ( am akken yura iwsawen )  Ass-a ma yella teslam i taɣect-is ur sɣaṛayet ara ulawen-nwen.  
					</seg>
					<seg id="b.HEB.4.8" type="verse">
						Lemmer nnbi Yacuɛa yessaweḍ lejdud-nneɣ ɣer wemkan n westeɛfu, tili Sidi Ṛebbi ur d-yețmeslay ara ɣef wass nniḍen n westeɛfu.  
					</seg>
					<seg id="b.HEB.4.9" type="verse">
						Ar ass-a yeqqim-ed wass n westeɛfu i wegdud n Sidi Ṛebbi. 
					</seg>
					<seg id="b.HEB.4.10" type="verse">
						Axaṭer win ara ikecmen deg westeɛfu n Sidi Ṛebbi ad isteɛfu daɣen si lecɣal-is am akken yesteɛfa nețța.  
					</seg>
					<seg id="b.HEB.4.11" type="verse">
						A newwet ihi amek ara nekcem ɣer westeɛfu-agi, a nḥader akken ur iɣelli yiwen am wegdud n wat Isṛail iɛuṣan Sidi Ṛebbi deg unezṛuf.  
					</seg>
					<seg id="b.HEB.4.12" type="verse">
						Axaṭer awal n Sidi Ṛebbi d awal n tudert yesɛan tazmert, qeṭṭiɛ akteṛ n ujenwi yesɛan snat n leǧwahi qeṭṭiɛen, ikeččem armi d lqaɛ n teṛwiḥt d ṛṛuḥ, armi d ger lemfaṣel d wadif, yețbeggin-ed ixemmimen n wul d wayen yețḥussu wemdan.  
					</seg>
					<seg id="b.HEB.4.13" type="verse">
						Ulac ayen yeffren zdat Sidi Ṛebbi deg wayen akk i d-ixleq, kullec iban-ed ɛinani zdat win ara ɣ-iḥasben.  
					</seg>
					<seg id="b.HEB.4.14" type="verse">
						Imi d Ɛisa Mmi-s n Ṛebbi i nesɛa d lmuqeddem ameqqran, nețța i gzemren i kullec, i gzegren igenwan ɣer Sidi Ṛebbi, ilaq-aɣ ihi a neḥrez ayen i nețbecciṛ ɣef liman-nneɣ.  
					</seg>
					<seg id="b.HEB.4.15" type="verse">
						Axaṭer lmuqeddem ameqqran i nesɛa mačči d win ur nezmir ara a d-yiḥnin fell-aneɣ m'ara ɣ-iwali necceḍ, imi nețța daɣen yețțujeṛṛeb deg wayen yellan, am nukni, meɛna ur yeɣli ara di ddnub.  
					</seg>
					<seg id="b.HEB.4.16" type="verse">
						A nețkel ihi, a nqeṛṛeb ɣer Sidi Ṛebbi anda tella ṛṛeḥma iwakken a naf ssmaḥ, a ɣ-iɛiwen di lweqt ilaqen.  
					</seg>
				</div>
				<div id="b.HEB.5" type="chapter">
					<seg id="b.HEB.5.1" type="verse">
						Yal lmuqeddem ameqqran yețwaxtaṛ-ed iwakken ad iqdec ɣef Sidi Ṛebbi ɣef ddemma n yemdanen, ad yețqeddim lewɛadi d iseflawen ɣef ddemma n ddnubat nsen.  
					</seg>
					<seg id="b.HEB.5.2" type="verse">
						Yezmer ad ifhem wid ur nessin ara akk-d wid iḍaɛen, imi ula d nețța s yiman-is ur yeǧhid ara, yezmer ad yeɣleḍ.  
					</seg>
					<seg id="b.HEB.5.3" type="verse">
						Ihi ɣef lǧehd-agi i t-ixuṣṣen i glaq ad yefk iseflawen ɣef yiman-is nețța akk-d yemdanen nniḍen ɣef ddemma n ddnubat-nsen.  
					</seg>
					<seg id="b.HEB.5.4" type="verse">
						Yiwen ur izmir ad yeṭṭef amkan n lmuqeddem ameqqran ma yella mačči d Sidi Ṛebbi i t-id-isbedden, am akken i gesbedd nnbi Haṛun. 
					</seg>
					<seg id="b.HEB.5.5" type="verse">
						Akka daɣen Lmasiḥ, mačči d nețța i gesbedden iman-is d lmuqeddem ameqqran lameɛna d Sidi Ṛebbi i t-isbedden mi s-yenna :   Kečč d Mmi, d nekk   i k-id-yefkan ɣer ddunit ass-a .  
					</seg>
					<seg id="b.HEB.5.6" type="verse">
						Yenna-yas daɣen :   Sbeddeɣ-k aț-țiliḍ d lmuqeddem  i dayem am akken i sbeddeɣ   Malxisadeq.    
					</seg>
					<seg id="b.HEB.5.7" type="verse">
						Asm'akken yella Lmasiḥ di ddunit s ṣṣifa n wemdan, acḥal i gedɛa, acḥal i gḥellel s nnhati d imeṭṭawen Sidi Ṛebbi i gzemren a t-isellek si lmut. ?ef ddemma n ṭṭaɛa-ines, yețwaqbel.  
					</seg>
					<seg id="b.HEB.5.8" type="verse">
						?as akken d Mmi-s n Ṛebbi i gella, yelmed ṭṭaɛa s leɛtab i gɛeddan fell-as. 
					</seg>
					<seg id="b.HEB.5.9" type="verse">
						S wakka i gewweḍ ɣer tmanegt tameqqrant, yuɣal d abrid n leslak n dayem i wid akk i s-yețțaɣen awal.  
					</seg>
					<seg id="b.HEB.5.10" type="verse">
						Sidi Ṛebbi isbedd-it ad yili d lmuqeddem ameqqran am akken i t-yella Malxisadeq.  
					</seg>
					<seg id="b.HEB.5.11" type="verse">
						Nezmer a d-nernu aṭas ɣef wannect-agi meɛna d ayen i weɛṛen i wsefhem, axaṭer tweɛṛem i lefhama.  
					</seg>
					<seg id="b.HEB.5.12" type="verse">
						Ilaq acḥal ayagi segmi i tuɣalem d iselmaden, kunwi atan mazal teḥwaǧem win ara wen-islemden lumuṛ imezwura n wawal n Ṛebbi ; ur tezmirem ara i weɣṛum, mazal-ikkun teḥwaǧem ayefki.  
					</seg>
					<seg id="b.HEB.5.13" type="verse">
						S kra n win mazal i teṭṭeḍ, d llufan i gella, ur yessin ara ad yextiṛ ger wayen yelhan d wayen n diri.  
					</seg>
					<seg id="b.HEB.5.14" type="verse">
						Ma d win meqqren yezmer ad yečč ayen yeseḥḥan, imi i gjeṛṛeb, yessen ad yextiṛ ger wayen yelhan d wayen n diri.  
					</seg>
				</div>
				<div id="b.HEB.6" type="chapter">
					<seg id="b.HEB.6.1" type="verse">
						Ur ilaq ara a neqqim kan deg wayen nelmed di tazwara ɣef wawal n Lmasiḥ. Ilaq-aɣ a neddu ɣer zdat a nesnekmal almud-nneɣ, mbla ma nɛawed-ed i lsas s wadda ɣef wayen yeɛnan : nndama ɣef lecɣal n diri i gețțawin ɣer lmut, liman di Sidi Ṛebbi,  
					</seg>
					<seg id="b.HEB.6.2" type="verse">
						ayen yeɛnan aɣḍas akk-d țrusi n ifassen, ḥeggu n lmegtin neɣ lḥisab aneggaru. 
					</seg>
					<seg id="b.HEB.6.3" type="verse">
						D ayen ara nexdem ma iserreḥ-aɣ Sidi Ṛebbi.  
					</seg>
					<seg id="b.HEB.6.4" type="verse">
						Ma d wid i d-yusan ɣer tafat, i gessefhem Ṛṛuḥ iqedsen, i gɛerḍen lbaṛakat n Ṛebbi, 
					</seg>
					<seg id="b.HEB.6.5" type="verse">
						lbenna n wawal-is akk-d tezmert n ddunit i d-iteddun, 
					</seg>
					<seg id="b.HEB.6.6" type="verse">
						ma yella ṭṭaxṛen i webrid n Ṛebbi ulamek ara d-uɣalen imi țɛawaden asemmeṛ i Mmi-s n Ṛebbi, sseɣlayen di lqima-s zdat yemdanen.  
					</seg>
					<seg id="b.HEB.6.7" type="verse">
						Akal yeṛwan aman i d-yețțaken lerẓaq i wid i t-izerɛen, lbaṛaka n Sidi Ṛebbi tețrusu-d fell-as. 
					</seg>
					<seg id="b.HEB.6.8" type="verse">
						Meɛna ma yella yefka-d isennanen d ubuneqqaṛ, d akal ur nesɛi azal, ad ițwanɛel yerna qṛib a s-ceɛlen times.  
					</seg>
					<seg id="b.HEB.6.9" type="verse">
						?as ma nețmeslay-ed akka a wid eɛzizen, nețkel fell-awen d abrid yelhan i tewwim, d win ara kkun isellken.  
					</seg>
					<seg id="b.HEB.6.10" type="verse">
						Sidi Ṛebbi d bab n lḥeqq, ur itețțu ara lecɣal-nwen d leḥmala nwen ɣef ddemma n yisem-is akk-d lxiṛ i mazal txeddmem-t i watmaten di liman.  
					</seg>
					<seg id="b.HEB.6.11" type="verse">
						Nebɣa ihi yal yiwen deg-wen ad iṭṭef deg webrid-agi alamma ț-țaggara iwakken aț-țawḍem ɣer wayen i tessaramem.  
					</seg>
					<seg id="b.HEB.6.12" type="verse">
						Ur țțilit ara d imeɛdazen meɛna ɛandet wid iweṛten s liman d ṣṣbeṛ nsen lweṛt i gewɛed Sidi Ṛebbi.  
					</seg>
					<seg id="b.HEB.6.13" type="verse">
						Asmi i gefka Sidi Ṛebbi lɛahed i Sidna Ibṛahim, yeggul s yixef-is, axaṭer ulac win yellan sennig-es, 
					</seg>
					<seg id="b.HEB.6.14" type="verse">
						dɣa yenna :  Gulleɣ a k-barkeɣ, ad sseftiɣ dderya-k.   
					</seg>
					<seg id="b.HEB.6.15" type="verse">
						Akka ihi Sidna Ibṛahim yeṣbeṛ yuṛǧa armi i t-id-yewweḍ wayen i s-yewɛed Sidi Ṛebbi. 
					</seg>
					<seg id="b.HEB.6.16" type="verse">
						Imdanen țgallan s wayen i ten-yugaren, s limin i ferrun tilufa ; 
					</seg>
					<seg id="b.HEB.6.17" type="verse">
						daymi i geggul Sidi Ṛebbi i wid ara iweṛten ayen i sen-yewɛed, iwakken a d-ibeggen belli ur yețbeddil ara ṛṛay.  
					</seg>
					<seg id="b.HEB.6.18" type="verse">
						Lɛahed-agi i d-yefka Sidi Ṛebbi akk-d limin i geggul d ayen ur nețbeddil yerna ur yezmir ara a ten-inkkeṛ. Ma d nukni yeddurin ɣuṛ-es, d annect-agi i ɣ-isseǧhaden a neṭṭef mliḥ deg usirem i ɣ-d ițțunefken.  
					</seg>
					<seg id="b.HEB.6.19" type="verse">
						Asirem-agi d ayen yeṭṭfen tudert-nneɣ am umextaf ( tnejga ) yeṭṭfen lbabuṛ, yețɛedday akkin i leḥjab ɣer wemkan iqedsen, 
					</seg>
					<seg id="b.HEB.6.20" type="verse">
						anda akken yekcem Ssid-nneɣ Ɛisa d amezwaru, ɣef ddemma-nneɣ yuɣal d lmuqeddem ameqqran i dayem akken yella Malxisadeq.  
					</seg>
				</div>
				<div id="b.HEB.7" type="chapter">
					<seg id="b.HEB.7.1" type="verse">
						Malxisadeq-agi yella d agellid n Salem, d lmuqeddem n Sidi Ṛebbi ɛlayen. D nețța i gemmugren Sidna Ibṛahim mi d-yuɣal seg umenɣi i deg yeɣleb igelliden nniḍen, iwakken a t-ibarek.  
					</seg>
					<seg id="b.HEB.7.2" type="verse">
						I nețța i gefka Sidna Ibṛahim amur wis ɛecṛa n wayen akk i d-yerbeḥ seg umenɣi. Malxisadeq lmeɛna n yisem-is « agellid n lḥeqq », yețțusemma daɣen agellid n Salem yeɛni « agellid n lehna ».  
					</seg>
					<seg id="b.HEB.7.3" type="verse">
						Ur neẓri ara anwa i d baba-s neɣ anta i d yemma-s, ur nessin tajaddit-is, ur neẓri melmi i glul neɣ melmi i gemmut. Yella d lemtel n Mmi-s n Ṛebbi, yeqqim d lmuqeddem i dayem. 
					</seg>
					<seg id="b.HEB.7.4" type="verse">
						Walit acḥal meqqeṛ ccan n win iwumi yefka Sidna Ibṛahim leɛcuṛ seg wayen i d-yerbeḥ deg umenɣi.  
					</seg>
					<seg id="b.HEB.7.5" type="verse">
						At Lewwi yellan d lmuqedmin, țțawin leɛcuṛ ɣef wat Isṛail yellan d atmaten-nsen akken i d-tenna ccariɛa, ɣas akken ula d nutni ț-țarwa n Sidna Ibṛahim.  
					</seg>
					<seg id="b.HEB.7.6" type="verse">
						Ma d Malxisadeq ur nelli ara n at Lewwi, yewwi leɛcuṛ s ɣuṛ Sidna Ibṛahim yerna iburek-it. 
					</seg>
					<seg id="b.HEB.7.7" type="verse">
						Mbla ccekk win yețbaraken yugar win yețțubarken.  
					</seg>
					<seg id="b.HEB.7.8" type="verse">
						At Lewwi-agi yețțawin leɛcuṛ, d imdanen yețmețțaten, ma d Malxisadeq d win i ɣef d-nnant tira iqedsen :  Mazal idder.  
					</seg>
					<seg id="b.HEB.7.9" type="verse">
						Nezmer ihi a d-nini belli Lewwi yețțawin leɛcuṛ ɣef wat Isṛail, yefka leɛcuṛ i Malxisadeq uqbel a d-ilal s ufus n Sidna Ibṛahim yellan si lejdud-is ; 
					</seg>
					<seg id="b.HEB.7.10" type="verse">
						axaṭer asmi yemmuger Malxisadeq Sidna Ibṛahim, Lewwi urɛad d-ilul.  
					</seg>
					<seg id="b.HEB.7.11" type="verse">
						Ccɣel i xeddmen lmuqedmin n at Lewwi, d lsas n ccariɛa yețțunefken i wegdud n wat Isṛail ; meɛna lemmer yennekmal ccɣel-agi, acuɣeṛ ihi ara d-yili lmuqeddem nniḍen am Malxisadeq mačči am Haṛun n at Lewwi ?  
					</seg>
					<seg id="b.HEB.7.12" type="verse">
						Ma yella ccɣel i xeddmen lmuqeddmin n at Lewwi yuɣal di rrif, ihi ula d ccariɛa aț-țuɣal di rrif. 
					</seg>
					<seg id="b.HEB.7.13" type="verse">
						Axaṭer Ssid-nneɣ, ur d-yekki ara seg wedrum n at Lewwi, meɛna yekka-d seg wedrum nniḍen. Adrum-nni ulac deg-s ula d yiwen n lmuqeddem i gqedcen deg wudekkan n iseflawen.  
					</seg>
					<seg id="b.HEB.7.14" type="verse">
						Ihi neẓra belli Ssid-nneɣ yeffeɣ ed seg wedrum n Yahuda, yerna Sidna Musa ur d-yenni ara a d-yeffeɣ lmuqeddem seg wedrum agi.  
					</seg>
					<seg id="b.HEB.7.15" type="verse">
						Yella wayen i d-ibeggnen annect agi, axaṭer yeffeɣ-ed lmuqeddem nniḍen yecban Malxisadeq. 
					</seg>
					<seg id="b.HEB.7.16" type="verse">
						Mačči d ccariɛa i t-yerran d lmuqeddem meɛna yuɣal d lmuqeddem s tezmert n tudert ur nețfaka ; 
					</seg>
					<seg id="b.HEB.7.17" type="verse">
						imi yura fell-as :  Kečč d lmuqeddem i dayem  am Malxisadeq.  
					</seg>
					<seg id="b.HEB.7.18" type="verse">
						Lameṛ aqdim yeɛnan lmuqedmin yețwabeddel, axaṭer ixuṣṣ yerna ur yenfiɛ ara.  
					</seg>
					<seg id="b.HEB.7.19" type="verse">
						Ccariɛa n Musa ur tezmir ara a ɣ-terr d iḥeqqiyen zdat Sidi Ṛebbi, meɛna yella yiwen usirem s wayes ara nqeṛṛeb ɣuṛ-es ;  
					</seg>
					<seg id="b.HEB.7.20" type="verse">
						yerna ayagi yedṛa-d s limin n Sidi Ṛebbi, mačči am at Lewwi yuɣalen d lmuqedmin mbla limin ; 
					</seg>
					<seg id="b.HEB.7.21" type="verse">
						ma d Sidna Ɛisa yesbedd-it Sidi Ṛebbi s limin mi s-yenna :  Sidi Ṛebbi yeggul  ur yeḥnit aț-țiliḍ  d lmuqeddem i dayem .   
					</seg>
					<seg id="b.HEB.7.22" type="verse">
						Ɛisa, d nețța i ɣ-iḍemnen lɛahed yifen amezwaru. 
					</seg>
					<seg id="b.HEB.7.23" type="verse">
						Aṭas seg wat Lewwi i gellan d lmuqedmin axaṭer lmut ur ten-tețțaǧa ara ad dumen di ccɣel-nsen ; 
					</seg>
					<seg id="b.HEB.7.24" type="verse">
						ma d Sidna Ɛisa, d win yețdumun, ur yuḥwaǧ ara a d-yeǧǧ lxedma-s n lmuqeddem i wayeḍ.  
					</seg>
					<seg id="b.HEB.7.25" type="verse">
						Daymi i gezmer ad isellek di mkul lweqt wid akk yețqeṛṛiben ɣer Ṛebbi s yisem-is, imi nețța yedder i dayem, ideɛɛu fell-asen ɣer Sidi Ṛebbi. 
					</seg>
					<seg id="b.HEB.7.26" type="verse">
						D wagi i d lmuqeddem ameqqran i ɣ-ilaqen, d imqeddes, d azedgan, ur yesɛi ara lɛib, yemxalaf d imdanen idenben yerna ițwarfed sennig igenwan. 
					</seg>
					<seg id="b.HEB.7.27" type="verse">
						Ur yeḥwaǧ ara ad yefk iseflawen am lmuqedmin nniḍen ɣef ddnubat-is neɣ ɣef wid n wegdud, lameɛna yefka iman-is d asfel yiwet n tikkelt kan ɣef ddemma n ddnubatnneɣ.  
					</seg>
					<seg id="b.HEB.7.28" type="verse">
						Lmuqedmin imeqqranen i d tesbeddad ccariɛa, d irgazen ixuṣṣen di lǧehd, ma d win i gesbedd Sidi Ṛebbi s limin deffir ccariɛa, d Mmi-s i gessaweḍ ɣer tezmert tameqqrant i dayem.  
					</seg>
				</div>
				<div id="b.HEB.8" type="chapter">
					<seg id="b.HEB.8.1" type="verse">
						Deg wayen akk i d-nenna atan wayen yesɛan azal : Lmuqeddem nneɣ ameqqran yeṭṭef amkan n lḥekma ɣer tama tayeffust n Sidi Ṛebbi di tgelda n igenwan. 
					</seg>
					<seg id="b.HEB.8.2" type="verse">
						Ixeddem ccɣel-is n lmuqeddem ameqqran deg wemkan iqedsen n tideț i gebna Sidi Ṛebbi, mačči d win i bnan yemdanen. 
					</seg>
					<seg id="b.HEB.8.3" type="verse">
						Yal lmuqeddem sbedden-t iwakken ad yețqeddim lewɛadi d iseflawen, daymi i s-ilaq ula d nețța ad yesɛu ayen ara iqeddem ; 
					</seg>
					<seg id="b.HEB.8.4" type="verse">
						lemmer Lmuqeddem-nneɣ ameqqran di ddunit i gella, ur yezmir ara ad yili d lmuqeddem nețța ur nelli ara seg wat Lewwi, imi llan wid yețqeddimen lewɛadi akken i d-tenna ccariɛa.  
					</seg>
					<seg id="b.HEB.8.5" type="verse">
						Ccɣel i xeddmen lmuqedemin agi d lemtel, d ccbiha n wayen yellan deg igenwan. Mi gekker Sidna Musa ad isbedd aqiḍun n temlilit, Sidi Ṛebbi yenna yas :  -- Muqel ! Xdem kullec am lemtel i k-d-ssekneɣ deg wedrar.  
					</seg>
					<seg id="b.HEB.8.6" type="verse">
						Meɛna tura Lmasiḥ yețțunefk as-d ccɣel yugaren wagi s waṭas, d nețța i d amcafeɛ-nneɣ ɣer Sidi Ṛebbi di leɛqed yifen amezwaru, ibedden ɣef lweɛd iṣeḥḥan.  
					</seg>
					<seg id="b.HEB.8.7" type="verse">
						Lemmer leɛqed amezwaru ur ixuṣṣ ara tili ur d-yețțili ara wayeḍ. 
					</seg>
					<seg id="b.HEB.8.8" type="verse">
						Axaṭer asmi i glum Sidi Ṛebbi ɣef wegdud-is yenna :  A d-asen wussan i deg ara sbeddeɣ leɛqed ajdid  akk-d wegdud n Isṛail   d wegdud n Yahuda.  
					</seg>
					<seg id="b.HEB.8.9" type="verse">
						 Ur yețțili ara am leɛqed-nni  i xedmeɣ d lejdud-nsen  asmi i sen-ṭṭfeɣ afus  s sufɣeɣ-ten-id si tmurt n Maṣer ,  imi nutni ur ṭṭifen ara di leɛqed-inu  ula d nekk ǧǧiɣ-ten.  
					</seg>
					<seg id="b.HEB.8.10" type="verse">
						 Atan leɛqed ara sbeddeɣ gar-i d wegdud n Isṛail.  A wen-iniɣ  : M 'ara ɛeddin wussan-agi,  a sen-sfehmeɣ lumuṛat-inu,  a ten-skecmeɣ deg wulawen-nsen,  ad iliɣ d Illu-nsen, ad ilin d agdud-iw.  
					</seg>
					<seg id="b.HEB.8.11" type="verse">
						 Deg ussan-nni, yiwen ur yeqqaṛ i wayeḍ neɣ i gma-s  « issin Sidi Ṛebbi »   axaṭer ad iyi-issinen meṛṛa  seg umeẓyan ar umeqqran.  
					</seg>
					<seg id="b.HEB.8.12" type="verse">
						 A sen-semmḥeɣ ddnubat-nsen,  ur ten-id-țmektayeɣ ara.   
					</seg>
					<seg id="b.HEB.8.13" type="verse">
						Imi d-yehdeṛ ɣef leɛqed ajdid, leɛqed amezwaru yuɣal d aqdim ; ayen yellan d aqdim qṛib ad ițwakkes.  
					</seg>
				</div>
				<div id="b.HEB.9" type="chapter">
					<seg id="b.HEB.9.1" type="verse">
						Leɛqed amezwaru yesɛa leqwanen yesɛan daɣen amkan anda ɛebbden Ṛebbi. 
					</seg>
					<seg id="b.HEB.9.2" type="verse">
						Axaṭer sbedden yiwen uqiḍun n temlilit i deg llan sin imukan : Deg umkan amezwaru yețțusemman amkan iqedsen, yella lmeṣbeḥ akk-d ṭṭabla anda yețrusu weɣṛum yețțunefken d lweɛda.  
					</seg>
					<seg id="b.HEB.9.3" type="verse">
						Deg umkan-agi iqedsen yella yiwen n leḥjab ifeṛqen amkan iqedsen d umkan iqedsen nezzeh, 
					</seg>
					<seg id="b.HEB.9.4" type="verse">
						tella dinna lḥila n ddheb i deg sseṛɣayen lebxuṛ akk-d usenduq n leɛqed iṛuccen s ddheb. Zdaxel n usenduq-agi yella uɛekkaz-nni n Haṛun yeǧǧuǧgen, illa daɣen aqbuc iččuṛen ț-țamanna akk-d teblaḍin i deg uran lumuṛat n Sidi Ṛebbi.  
					</seg>
					<seg id="b.HEB.9.5" type="verse">
						Sufella n usenduq-agi rsent snat n lmeṣnuɛat imetlen lmalayekkat, ɣumment s tili n wafriwen-nsent amkan-nni i țṛuccun s idammen n iseflawen i leɛfu n ddnubat. Mačči tura i d lweqt i deg ara d-nemmeslay ɣef wayagi meṛṛa. 
					</seg>
					<seg id="b.HEB.9.6" type="verse">
						Akka i gers kullec deg wemkan-agi iqedsen, lmuqedmin keččmen ɣuṛ-es mkul lweqt iwakken ad xedmen ccɣel-nsen ;  
					</seg>
					<seg id="b.HEB.9.7" type="verse">
						ma d amkan iqedsen nezzeh, anagar lmuqeddem ameqqran i gkeččmen ɣuṛ-es yiwet n tikkelt i useggas, iwakken ad iqeddem idammen n iseflawen ɣef ddemma n ddnubat-is akk-d wid n wegdud.  
					</seg>
					<seg id="b.HEB.9.8" type="verse">
						Ṛṛuḥ iqedsen issefhem-aɣ-d belli ulac abrid ɣer wemkan iqedsen nezzeh skud mazal aqiḍun n temlilit. 
					</seg>
					<seg id="b.HEB.9.9" type="verse">
						Ayagi yella d lemtel i lweqt-agi i deg nella ; lewɛadi d iseflawen i țțaken medden i Sidi Ṛebbi ur zmiren ara ad ssiwḍen ɣer ṣṣfa n wul. 
					</seg>
					<seg id="b.HEB.9.10" type="verse">
						D ayen yeɛnan kan lɛaddat n ccariɛa ɣef wučči ț-țissit akk-d luḍu ; lɛaddat-agi llant-ed d lemtel kan armi d asmi yerra Sidi Ṛebbi kullec d ajdid.  
					</seg>
					<seg id="b.HEB.9.11" type="verse">
						Lmasiḥ yusa-d d lmuqeddem ameqqran n lxiṛ i d-iteddun, yezger i wemkan iqedsen yugaren kra n wayen yebna wemdan, yesɛan azal meqqṛen, ur nelli ara n ddunit-agi.  
					</seg>
					<seg id="b.HEB.9.12" type="verse">
						Yekcem yiwet n tikkelt kan ɣer wemkan iqedsen nezzeh, mačči d idammen n iɛejmiyen neɣ n iqelwacen i gewwi yid-es lameɛna d idammen-is nețța, s wannect-a i ɣ-d-yefda i dayem.  
					</seg>
					<seg id="b.HEB.9.13" type="verse">
						Axaṭer ma yella idammen n iɛejmiyen d iqelwacen akk-d yiɣed n tgenduzt yeṛɣan d asfel țṣeffin lǧețța n wid idenben m'ara ten ṛuccen yis-sen, 
					</seg>
					<seg id="b.HEB.9.14" type="verse">
						amek ur aɣ-țṣeffin ara idammen n Lmasiḥ yefkan iman-is i Ṛebbi d asfel s tezmert n Ṛṛuḥ n dayem, nețța ur nesɛi lɛib ? Amek ur yessizdig ara ulawen-nneɣ si lecɣal ur nemɛin yețțawin ɣer lmut iwakken a nuɣal d iqeddacen n Sidi Ṛebbi yeddren.  
					</seg>
					<seg id="b.HEB.9.15" type="verse">
						?ef wannect-agi i gella d amcafeɛ gar-aɣ d Ṛebbi s leɛqed agi ajdid, iwakken wid iwumi d-yessawel Sidi Ṛebbi ad weṛten lxiṛat n dayem i sen-yewɛed. Zemren ad weṛten ayagi s lmut-is i d-yedṛan, lmut-is i gtekksen ɣef yemdanen ddnubat-nsen n wasmi i llan seddaw n leɛqed amezwaru.  
					</seg>
					<seg id="b.HEB.9.16" type="verse">
						Ma yella walebɛaḍ yeǧǧa-d lewṣaya weqbel ad yemmet akken ad feṛqen ayla-s, ilaq ad aṛǧun alamma yemmut. 
					</seg>
					<seg id="b.HEB.9.17" type="verse">
						Lewṣaya-agi ur tṣeḥḥa ara ma yella mazal bab-is yedder lameɛna m'ara yemmet aț-țuɣal tṣeḥḥa. 
					</seg>
					<seg id="b.HEB.9.18" type="verse">
						Daymi leɛqed amezwaru daɣen yebda s tazzla n idammen.  
					</seg>
					<seg id="b.HEB.9.19" type="verse">
						Ula d Sidna Musa mi i d-yeɣṛa lumuṛ akken llan di Tawṛat, yeddem-ed taciṭa akk-d taḍuṭ tazeggaɣt, yebbeɣ-iten deg idammen n iɛejmiyen d iqelwacen akk-d waman, iṛucc yis-sen taktabt iqedsen akk-d wegdud meṛṛa, 
					</seg>
					<seg id="b.HEB.9.20" type="verse">
						yenna :  Wigi d idammen n leɛqed i gesbedd Sidi Ṛebbi yid-wen.  
					</seg>
					<seg id="b.HEB.9.21" type="verse">
						Iṛucc daɣen s idammen-nni aqiḍun akk-d wayen yellan deg-s. 
					</seg>
					<seg id="b.HEB.9.22" type="verse">
						Axaṭer ccariɛa teqqaṛ-ed kullec ad yeṣfu s idammen, ulac leɛfu mbla tazzla n idammen.  
					</seg>
					<seg id="b.HEB.9.23" type="verse">
						Imi ayagi akk i gmetlen ayen yellan deg igenwan ilaq ad ițwaṣeffi s idammen n iseflawen, ula d ayen yellan deg igenwan ilaq ad ițwaṣeffi s idammen n wesfel yifen iseflawen imezwura.  
					</seg>
					<seg id="b.HEB.9.24" type="verse">
						Axaṭer Lmasiḥ ur yekcim ara ɣer wemkan iqedsen i bnan ifasen n yemdanen, yellan d lemtel n win n tideț, meɛna yuli ɣer igenni anda yella tura d amcafeɛ-nneɣ zdat Sidi Ṛebbi.  
					</seg>
					<seg id="b.HEB.9.25" type="verse">
						Lmuqeddem ameqqran ikeččem mkul aseggas ɣer wemkan iqedsen nezzeh, iwakken ad iqeddem idammen n lmal, ma d Lmasiḥ ur ikcim ara iwakken ad isebbel iman-is aṭas n tikkal ;  
					</seg>
					<seg id="b.HEB.9.26" type="verse">
						neɣ m'ulac, yili yeɛteb aṭas n iberdan seg wasmi i d-texleq ddunit. Lameɛna yusa-d di zzman-agi aneggaru yiwet n tikkelt kan, isebbel iman-is d asfel iwakken ad ikkes ddnub.  
					</seg>
					<seg id="b.HEB.9.27" type="verse">
						Lmut tețțawi imdanen yiwet n tikkelt kan imiren a d-yili lḥisab.  
					</seg>
					<seg id="b.HEB.9.28" type="verse">
						Ula d Lmasiḥ yefka iman-is yiwet n tikkelt kan iwakken ad iɛebbi ddnubat n waṭas n yemdanen, a d yuɣal tikkelt tis snat, mačči iwakken ad yekkes daɣen ddnubat n yemdanen meɛna iwakken ad isellek wid i t-yețṛaǧun  
					</seg>
				</div>
				<div id="b.HEB.10" type="chapter">
					<seg id="b.HEB.10.1" type="verse">
						Ccariɛa n Musa ur d-țbeggin ara tideț akken tella, meɛna d lemtel n lxiṛat i d-iteddun, daymi ur tezmir ara aț-țessiweḍ ɣer tezdeg ikemlen wid yețqeṛṛiben ɣer Ṛebbi s iseflawen i țqeddimen seg useggas ɣer useggas. 
					</seg>
					<seg id="b.HEB.10.2" type="verse">
						Ihi tura lemmer wid yețqeddimen iseflawen-agi, țwaṣeffan si ddnubat nsen, tili ur țțuɣalen ara ad fken iseflawen ɣef ddnubat-nsen, imi ad ḥṣun deg wulawen-nsen belli ṣfan. 
					</seg>
					<seg id="b.HEB.10.3" type="verse">
						Meɛna s iseflawen-agi țmektayen-d yal aseggas belli mazal-iten d imednuben. 
					</seg>
					<seg id="b.HEB.10.4" type="verse">
						Imi d lmuḥal idammen n iɛejmiyen d iqelwacen ad kksen ddnubat. 
					</seg>
					<seg id="b.HEB.10.5" type="verse">
						Daymi mi i gțeddu a d-yas Lmasiḥ ɣer ddunit yenna i Sidi Ṛebbi :  Ur tebɣiḍ iseflawen,   ur tebɣiḍ lewɛadi ;  lameɛna tefkiḍ-iyi-d   ɣer ddunit s ṣṣifa n wemdan.  
					</seg>
					<seg id="b.HEB.10.6" type="verse">
						 Ur teqbileḍ iseflawen   n lmal i tețțeț tmes,  ur teqbileḍ iseflawen   itekksen ddnub ;    
					</seg>
					<seg id="b.HEB.10.7" type="verse">
						 Dɣa nniɣ : Aql-iyi-n ay Illu-yiw,  usiɣ-ed ad xedmeɣ lebɣi-k,  akken yura fell-i di tektabt iqedsen.   
					</seg>
					<seg id="b.HEB.10.8" type="verse">
						Teslam d acu i d-yenna Lmasiḥ ! Yenna : Ur tebɣiḍ iseflawen d lewɛadi,  ur teqbileḍ iseflawen n lmal  i tețțețtmes ur teqbileḍ iseflawen  itekksen ddnub,  ɣas akken iseflawen-agi țțunefken akken yura di ccariɛa.  
					</seg>
					<seg id="b.HEB.10.9" type="verse">
						Yerna yenna :  Aql-iyi usiɣ-ed iwakken ad xedmeɣ lebɣi-k . S wakka Sidi Ṛebbi yekkes akk iseflawen imezwura, yerra-d deg wemkan-nsen asfel n Lmasiḥ.  
					</seg>
					<seg id="b.HEB.10.10" type="verse">
						Ɛisa Lmasiḥ yexdem lebɣi n Sidi Ṛebbi, isebbel iman-is d asfel, iṣeffa-yaɣ si ddnub ɣef yiwet n tikkelt. 
					</seg>
					<seg id="b.HEB.10.11" type="verse">
						Lmuqedmin țqeddimen mkul ass iseflawen n lmal ur nezmir ad kksen ddnub.  
					</seg>
					<seg id="b.HEB.10.12" type="verse">
						Ma d nețța yefka yiwen wesfel kan i dayem ɣef ddemma n ddnubat ; dɣa yeṭṭef amkan n lḥekma ɣer tama tayeffust n Sidi Ṛebbi, 
					</seg>
					<seg id="b.HEB.10.13" type="verse">
						alamma uɣalen yeɛdawen-is seddaw iḍaṛṛen-is.  
					</seg>
					<seg id="b.HEB.10.14" type="verse">
						S yiwen wesfel kan yessazdeg i dayem wid yețwaxtaṛen. 
					</seg>
					<seg id="b.HEB.10.15" type="verse">
						Ula d Ṛṛuḥ iqedsen ibeggen-it-id imi gura di tira iqedsen :  
					</seg>
					<seg id="b.HEB.10.16" type="verse">
						 Sidi Ṛebbi yenna : atan leɛqed  ara sbeddeɣ gar-i yid-sen, M 'ara ɛeddin wussan-agi  ad skecmeɣ lumuṛ-inu   deg wulawen-nsen,  a ten-aruɣ di lɛeqliya-nsen  
					</seg>
					<seg id="b.HEB.10.17" type="verse">
						Yenna daɣen :  Ur d-țmektayeɣ ara ddnubat akk-d yir lecɣal-nsen.  
					</seg>
					<seg id="b.HEB.10.18" type="verse">
						Ma yella Sidi Ṛebbi yeɛfa-yaɣ ddnubat-nneɣ, acuɣeṛ ihi i neḥwaǧ tura iseflawen n lmal ɣef ddnub.  
					</seg>
					<seg id="b.HEB.10.19" type="verse">
						Ay atmaten, imi uzzlen idammen n Ɛisa Lmasiḥ fell-aneɣ, nețkel a nekcem ɣer wemkan iqedsen, 
					</seg>
					<seg id="b.HEB.10.20" type="verse">
						axaṭer yeldi-yaɣ abrid ajdid ɣer tudert mi gcerreg leḥjab, yeɛni lǧețța-s ițțusemmṛen.  
					</seg>
					<seg id="b.HEB.10.21" type="verse">
						Nesɛa lmuqeddem ameqqran yellan d aqeṛṛuy ɣef wexxam n Sidi Ṛebbi.  
					</seg>
					<seg id="b.HEB.10.22" type="verse">
						A nqeṛṛeb ihi ɣer Ṛebbi s wul d liman ikemlen, s wulawen-nneɣ zeddigen seg yir ixemmimen, s lǧețțat-nneɣ yuraden s waman yeṣfan.  
					</seg>
					<seg id="b.HEB.10.23" type="verse">
						Ilaq a neṭṭef deg usirem-nneɣ s wayes i nețcehhid, axaṭer win i ɣ-iɛuhden iteṭṭef deg wawal-is. 
					</seg>
					<seg id="b.HEB.10.24" type="verse">
						A nțemḥadar wway gar-aneɣ, a nțemweṣṣi ɣef leḥmala d lecɣal yelhan.  
					</seg>
					<seg id="b.HEB.10.25" type="verse">
						Ur ilaq ara a neṭṭixeṛ si tejmaɛt n watmaten akken uɣen tannumi kra nniḍen, meɛna a nțemyenhut wway gar-aneɣ imi ass n tuɣalin n Ssid nneɣ iqeṛṛeb-ed.  
					</seg>
					<seg id="b.HEB.10.26" type="verse">
						Ma yella nețkemmil nețɛici di ddnub s lebɣi-nneɣ yili nukni nessen tideț, ur d-yeqqim ara wesfel ara ɣ-yekksen ddnub-nneɣ,  
					</seg>
					<seg id="b.HEB.10.27" type="verse">
						yeqqim-aɣ-ed kan a neṛǧu s lxuf ameqqran lḥisab i d-ițeddun ț-țmes iṛeqqen ara yeččen wid iɛuṣan Ṛebbi.  
					</seg>
					<seg id="b.HEB.10.28" type="verse">
						Kra n win i gxulfen ccariɛa n Musa, ma yella cehden-d fell-as sin neɣ tlata inigan belli yuklal lmut ad immet mbla ṛṛeḥma ; 
					</seg>
					<seg id="b.HEB.10.29" type="verse">
						amek ihi ara tedṛu d win ara yewten di Mmi-s n Ṛebbi, ur neḥsib ara idammen n leɛqed i t-iṣeffan, ara iregmen Ṛṛuḥ iqedsen i ɣ-d-yewwin ṛṛeḥma n Sidi Ṛebbi. 
					</seg>
					<seg id="b.HEB.10.30" type="verse">
						Axaṭer neẓra anwa i d-yennan :  ?țaṛ d ayla-w, d nekk ara ten-ixelṣen akken uklalen Yenna daɣen :  D nețța ara iḥasben agdud-is.   
					</seg>
					<seg id="b.HEB.10.31" type="verse">
						A nnger n win ara d-yeɣlin ger ifassen n Sidi Ṛebbi yeddren !  
					</seg>
					<seg id="b.HEB.10.32" type="verse">
						Mmektit-ed ussan imezwura i deg twalam tafat n Sidi Ṛebbi d wamek tqublem leɛtab di tegniț n ccedda : 
					</seg>
					<seg id="b.HEB.10.33" type="verse">
						seg yiwet n tama reggmen-kkun, kksen fell-awen sser, si tama nniḍen tbeddem ɣer wid iwumi yedṛa wayagi.  
					</seg>
					<seg id="b.HEB.10.34" type="verse">
						?-țideț tḥunnem ɣef yimeḥbas yerna tqeblem s lfeṛḥ a wen-kksen ayla nwen, axaṭer teẓram belli tesɛam ayen yugaren ayagi yerna d ayen yețdumun. 
					</seg>
					<seg id="b.HEB.10.35" type="verse">
						Ihi ḥadret a wen-iṛuḥ laman i tesɛam ɣer Ṛebbi axaṭer a wen-d-yawi rrbeḥ d ameqqran.  
					</seg>
					<seg id="b.HEB.10.36" type="verse">
						Ilaq-awen aț-țesɛum ṣṣbeṛ iwakken aț-țxedmem lebɣi n Ṛebbi iwakken a wen-d-yefk ayen i wen yewɛed.  
					</seg>
					<seg id="b.HEB.10.37" type="verse">
						 Drus i mazal, di kra n lweqt a d-yaweḍ win akken ara d-yasen,  ur yețɛeṭṭil ara. 
					</seg>
					<seg id="b.HEB.10.38" type="verse">
						Aḥeqqi ɣer ɣuṛ-i d win i gțeklen fell-i, yesɛan liman deg wul-is meɛna ma iwexxeṛ fell-i  ad zziɣ udem-iw fell-as.  
					</seg>
					<seg id="b.HEB.10.39" type="verse">
						Ma d nukni ur nelli ara seg wid yeṭṭixiṛen i webrid n Ṛebbi, ur nelli ara seg wid yețțuɣalen ɣer deffir, yețḍiɛen, lameɛna nukni seg wid yesɛan liman, nețțeddu deg ubrid n leslak.  
					</seg>
				</div>
				<div id="b.HEB.11" type="chapter">
					<seg id="b.HEB.11.1" type="verse">
						Liman ɣer Ṛebbi, d lețkal nesɛa belli a ɣ-d-yaweḍ wayen i nețṛaǧu, ɣas ur t-nwala ara s wallen-nneɣ neẓra ț-țideț yella. 
					</seg>
					<seg id="b.HEB.11.2" type="verse">
						Si zik wid i gɛeǧben i Sidi Ṛebbi, d wid yesɛan liman deg-s.  
					</seg>
					<seg id="b.HEB.11.3" type="verse">
						S liman i nefhem belli ddunit tețwaxleq s wawal n Ṛebbi ; ihi ayen nețwali yekka-d seg wayen ur nețwali ara.  
					</seg>
					<seg id="b.HEB.11.4" type="verse">
						S liman i gqeddem Habil asfel i Sidi Ṛebbi axiṛ n wesfel n gma-s Kahin, ɣef ddemma n liman-ines Sidi Ṛebbi yeqbel asfel-ines yerna iḥseb-it d aḥeqqi ; daymi ɣas yemmut yeqqim-ed d lemtel ɣef liman.  
					</seg>
					<seg id="b.HEB.11.5" type="verse">
						S liman, Hanux yețwarfed ɣer igenni mbla ma tɛedda fell-as lmut, iɣab ɣef wallen, ur d-iban ara axaṭer irfed-it Sidi Ṛebbi ɣuṛ-es. Uqbel ad yețwarfed yeẓra belli yeɛǧeb i Sidi Ṛebbi. 
					</seg>
					<seg id="b.HEB.11.6" type="verse">
						Ihi, mbla liman d lmuḥal ad yeɛǧeb yiwen i Ṛebbi, axaṭer win ara iqeṛṛben ɣuṛ-es ilaq ad yamen belli yella yerna iqebbel-ed wid yețnadin fell-as.  
					</seg>
					<seg id="b.HEB.11.7" type="verse">
						S liman, i gumen nnbi Nuḥ ayen i s-d-iweḥḥa Sidi Ṛebbi ɣef wayen ara yedṛun, ɣas akken mazal ur iwala acemma s wallen-is, yebna lbabuṛ iwakken ad isellek at wexxam-is. S wakka i gḥuseb at ddunit imi yuɣ awal i Sidi Ṛebbi, yuɣal d aḥeqqi ɣuṛ-es ɣef ddemma n liman yesɛa.  
					</seg>
					<seg id="b.HEB.11.8" type="verse">
						S liman i guɣ Ibṛahim awal i Sidi Ṛebbi mi s-d-yessawel ad iṛuḥ ɣer yiwet n tmurt ara s-yefk d lweṛt ; iṛuḥ ɣas akken ur yeẓri ara ɣer wanda ițeddu. 
					</seg>
					<seg id="b.HEB.11.9" type="verse">
						S liman daɣen i gɛac am ubeṛṛani di tmurt i s-yewɛed Sidi Ṛebbi, yezdeɣ deg iqiḍunen am nețța am warraw-is Isḥaq akk-d Yeɛqub iweṛten yid-es ayen akken i s-yewɛed Sidi Ṛebbi.  
					</seg>
					<seg id="b.HEB.11.10" type="verse">
						Yețṛaǧu tamdint ibedden ɣef lsas iǧehden, tin akken yebna Sidi Ṛebbi s yiman-is.  
					</seg>
					<seg id="b.HEB.11.11" type="verse">
						S liman, ?ara tesɛa-d dderya ɣas akken ț-țiɛiqeṛt yerna meqqeṛt di leɛmeṛ, tumen belli win i s-yefkan lɛahed, ad iṭṭef deg wawal-is.  
					</seg>
					<seg id="b.HEB.11.12" type="verse">
						Daymi seg yiwen wergaz iwumi kkawen ifadden teffeɣ-ed  dderya s waṭas dderya n dderya-k ad ilin am yitran n igenni, am ṛṛmel yellan ɣef rrif n lebḥeṛ, ur yezmir yiwen a ten yeḥseb.  
					</seg>
					<seg id="b.HEB.11.13" type="verse">
						Di liman, i mmuten akk yemdanen-agi uqbel a ten-id-yaweḍ wayen i sen-yewɛed Sidi Ṛebbi, lameɛna walan-t si lebɛid feṛḥen yis yerna setɛeṛfen belli  d ibeṛṛaniyen, d imsebriden di ddunit.  
					</seg>
					<seg id="b.HEB.11.14" type="verse">
						Wid iheddṛen akka, iban țnadin tamurt i yiman-nsen. 
					</seg>
					<seg id="b.HEB.11.15" type="verse">
						Lemmer ndemmen imi ǧǧan tamurt-nsen tili uɣalen ɣuṛ-es, 
					</seg>
					<seg id="b.HEB.11.16" type="verse">
						meɛna nutni țqelliben ɣef tmurt ifazen yeɛni tin n igenwan, daymi Sidi Ṛebbi ur issetḥa ara ad ițțusemmi d Illu-nsen axaṭer ihegga yasen tamurt.  
					</seg>
					<seg id="b.HEB.11.17" type="verse">
						S liman i gefka Ibṛahim mmi-s Isḥaq d asfel mi i t-ijeṛṛeb Sidi Ṛebbi, nețța iwumi d-țunefkent lemɛahdat, yeqbel ad yefk mmi-s awḥid d asfel, 
					</seg>
					<seg id="b.HEB.11.18" type="verse">
						nețța iwumi i d-yenna Sidi Ṛebbi :  Seg Isḥaq ara k-d-fkeɣ dderya ara irefden isem-ik.   
					</seg>
					<seg id="b.HEB.11.19" type="verse">
						Yețkel ɣef Ṛebbi bab n tezmert belli yezmer a d-isseḥyu ula si ger lmegtin daymi i s-d-yerra mmi-s : ayagi yella-d d lemtel.  
					</seg>
					<seg id="b.HEB.11.20" type="verse">
						S liman, Isḥaq iburek arraw-is Yeɛqub akk-d Icaɛu ɣef ddemma n wayen i d-iteddun.  
					</seg>
					<seg id="b.HEB.11.21" type="verse">
						S liman daɣen i gburek Yeɛqub arraw n Yusef uqbel ad yemmet, s liman i gsenned ɣef wuɛekkaz iwakken ad iɛbed Ṛebbi.  
					</seg>
					<seg id="b.HEB.11.22" type="verse">
						S liman i gcar Sidna Yusef uqbel ad immet ɣef tuffɣa n wat Isṛail si tmurt n Maṣer, i gweṣṣa ad awin iɣsan-is yid-sen.  
					</seg>
					<seg id="b.HEB.11.23" type="verse">
						S liman, imawlan n Sidna Musa ffren-t tlata n wagguren mi d-ilul axaṭer walan aqcic yecbeḥ dɣa ur uggaden ara lameṛ n ugellid.  
					</seg>
					<seg id="b.HEB.11.24" type="verse">
						S liman, mi meqqeṛ Sidna Musa ur yeqbil ara ad ițțusemmi d mmi-s n yelli-s n Ferɛun, 
					</seg>
					<seg id="b.HEB.11.25" type="verse">
						yextaṛ ad yeɛteb d wegdud n Ṛebbi wala ad iqqim di zzhu n ddunit-agi yețțawin ɣer ddnub.  
					</seg>
					<seg id="b.HEB.11.26" type="verse">
						Yefhem belli leɛtab n Lmasiḥ, d sɛaya tameqqrant yugaren igerrujen n tmurt n Maṣer axaṭer iwala ɣer zdat lerbaḥ i t-yețṛaǧun.  
					</seg>
					<seg id="b.HEB.11.27" type="verse">
						S liman i d-iffeɣ si tmurt n Maṣer ur yuggad ara agellid iweɛṛen, yeṭṭef di liman am win iwalan win akken ur yețwali yiwen.  
					</seg>
					<seg id="b.HEB.11.28" type="verse">
						S liman i gefka lameṛ ad zlun izimer n leslak, i gṛucc tiwwura s idammen n izimer-nni iwakken m'ara d-iɛeddi win yessengaren ur yețnal ara imenza i d-ilulen ɣer wat Isṛail.  
					</seg>
					<seg id="b.HEB.11.29" type="verse">
						S liman, agdud n Isṛail yezger ɣef wuḍar i lebḥeṛ azeggaɣ, ma d imaṣriyen mi ɛeṛden ad zegren am nutni, yečča-ten.  
					</seg>
					<seg id="b.HEB.11.30" type="verse">
						S liman i ɣlin leswaṛ n temdint n Yeriku mi i s-yezzi wegdud n Isṛail sebɛa wussan.  
					</seg>
					<seg id="b.HEB.11.31" type="verse">
						S liman, Ṛaḥab yellan d yir tameṭṭut ur temmut ara akk-d wid ur numin ara s Ṛebbi axaṭer testeṛḥeb akken ilaq s wid i d-yusan ad ssiwḍen lexbaṛ i wat Isṛail a sen-awin lexbaṛ.  
					</seg>
					<seg id="b.HEB.11.32" type="verse">
						D acu ara d-iniɣ daɣen ? Aṭas n lweqt i glaqen iwakken a d-hedṛeɣ ɣef Gidɛun, ɣef Baraq, ɣef Samsun, ɣef Jifti, ɣef Sidna Dawed, ɣef Camwil neɣ ɣef lenbiya meṛṛa.  
					</seg>
					<seg id="b.HEB.11.33" type="verse">
						Wid i grebḥen deg umenɣi tigeldiwin nniḍen s liman, xedmen anagar lḥeqq, țțunefkent-asen-d lemɛahdat, zemmemen imawen n yizmawen, 
					</seg>
					<seg id="b.HEB.11.34" type="verse">
						ɣelben tazmert n tmes, menɛen i ujenwi qeṭṭiɛen, ḥlan si lehlakat-nsen, zewṛen deg umenɣi, lɛeskeṛ n tmura nniḍen rewlen zdat-sen.  
					</seg>
					<seg id="b.HEB.11.35" type="verse">
						Kra n tilawin walant wid i sent-yemmuten uɣalen-d si ger lmegtin, wiyaḍ țwaqehṛen meɛna ur qbilen ara ṛṛeḥma n yemdanen iwakken ad sɛun ḥeggu n tideț. 
					</seg>
					<seg id="b.HEB.11.36" type="verse">
						Wiyaḍ daɣen țwaqehṛen s ustehzi, s ujelkkaḍ, s snasel d leḥbus.  
					</seg>
					<seg id="b.HEB.11.37" type="verse">
						?waṛejmen, țwajeṛben, țwagezmen s umencaṛ, mmuten s ujenwi, teddun sya ɣer da, llebsa nsen d ibḍanen n wulli ț-țɣeṭṭen, yețwakkes-asen kullec, țwaḥeqṛen, țwaqehṛen.  
					</seg>
					<seg id="b.HEB.11.38" type="verse">
						Nutni ur tuklal ara ddunit, țmenṭaren deg unezṛuf, deg idurar, deg ifran d mkul amkan n ddunit.  
					</seg>
					<seg id="b.HEB.11.39" type="verse">
						Widak-agi meṛṛa yețwaqeblen ɣer Ṛebbi s liman-nsen urɛad i ten-id yewweḍ wayen i sen-yewɛed,  
					</seg>
					<seg id="b.HEB.11.40" type="verse">
						Axaṭer Sidi Ṛebbi ihegga-yaɣ ayen yifen ayen akken i sen-yewɛed i nutni, iwakken ur țțawḍen ara ɣer wayen akken ikemlen mbla ma nțekka yid-sen.  
					</seg>
				</div>
				<div id="b.HEB.12" type="chapter">
					<seg id="b.HEB.12.1" type="verse">
						Ula d nukni ihi imi i ɣ-d zwaren waṭas inagan agi, a nḍeggeṛ taɛkumt-nneɣ akk-d ddnub i ɣ-iɣummen, a nexdem s ṣṣbeṛ ccɣel-agi i ɣ-d-ițțunefken.  
					</seg>
					<seg id="b.HEB.12.2" type="verse">
						A nṛeṣṣi tamuɣli-nneɣ di Ɛisa Lmasiḥ, nețța i ɣ-d-ildin abrid n liman yerna yessawaḍ-it ɣer lekmal ; mi geẓra lfeṛḥ i t-yețṛaǧun, yeqbel leɛtab ɣef wumidag, yeqbel tamḥeqṛanit akk-d lḥecma, dɣa yeṭṭef amkan n lḥekma ɣer tama tayeffust n Sidi Ṛebbi.  
					</seg>
					<seg id="b.HEB.12.3" type="verse">
						Xemmemet ihi ɣuṛ-es aț-țwalim amek i geqbel leɛtab n yemdanen imednuben, iwakken ur tɛeggum ara, ur tfeččlem ara ; 
					</seg>
					<seg id="b.HEB.12.4" type="verse">
						axaṭer kunwi mazal ur tennuɣem ara akk-d ddnub armi d lmut, 
					</seg>
					<seg id="b.HEB.12.5" type="verse">
						yerna tețțum lewṣayat i wen-d-ițțak am warraw-is.  A mmi ur ḥeqqeṛ ara   tiyita n Sidi Ṛebbi,  ur feččel ara m'ara d-izzem fell-ak  
					</seg>
					<seg id="b.HEB.12.6" type="verse">
						 axaṭer Sidi Ṛebbi   yețqassa wid i gḥemmel,  yețțak tiɣṛit   i wid i geḥseb d arraw-is .  
					</seg>
					<seg id="b.HEB.12.7" type="verse">
						Qeblet leɛtab, imi Sidi Ṛebbi iḥseb-ikkun d arraw-is ; axaṭeṛ ulac argaz ur nețqassa ara mmi-s ; 
					</seg>
					<seg id="b.HEB.12.8" type="verse">
						lameɛna ma yella tmenɛem i tiyita-agi i gețḥazen imdanen meṛṛa, atan ihi ur tellim ara d dderya n leḥlal, meɛna tețțusemmam d arraw n leḥṛam. 
					</seg>
					<seg id="b.HEB.12.9" type="verse">
						Imi ibabaten-nneɣ i ɣ-d-isɛan țțaken-aɣ tiyita yerna nqudeṛ-iten, amek ur nețqadaṛ ara Ṛebbi yellan d Baba-tneɣ s Ṛṛuḥ iqedsen, iwakken a nesɛu tudert ? 
					</seg>
					<seg id="b.HEB.12.10" type="verse">
						Imawlan-nneɣ țṛebbin-aɣ dagi di ddunit akken i sen yehwa, lameɛna Baba-tneɣ n igenwan yețțak-aɣ tiɣṛit di nnfeɛ-nneɣ iwakken a nuɣal d izedganen am nețța. 
					</seg>
					<seg id="b.HEB.12.11" type="verse">
						S tideț m'ara ɣ-țṛebbin yețɣiḍ aɣ lḥal lameɛna m'ara tɛeddi teswiɛt-nni, a naf belli d ayen yelhan i tudert-nneɣ.  
					</seg>
					<seg id="b.HEB.12.12" type="verse">
						 Sǧehdet ihi iɣallen-nwen yeɛyan akk ț-țgecrar-nwen ifeclen. 
					</seg>
					<seg id="b.HEB.12.13" type="verse">
						 Ṛeṣṣit iḍaṛṛen-nwen, ddut deg ubrid n lewqam,   iwakken win isquḍuṛen ur iɣelli ara meɛna ad ibedd.  
					</seg>
					<seg id="b.HEB.12.14" type="verse">
						Nadit amek ara tilim di lehna d medden meṛṛa, nadit ɣef ṣṣfa axaṭer win ur neṣfi ara ur izmir ara ad iwali Sidi Ṛebbi.  
					</seg>
					<seg id="b.HEB.12.15" type="verse">
						?adret ad yili gar-awen win ara yeṭṭixṛen ɣef ṛṛeḥma n Sidi Ṛebbi, ara yesɛun lɣecc, a t-yeǧǧ ad yefk ixulaf deg wul-is alamma yuɣal d ugur ara iḍuṛṛen wiyaḍ.  
					</seg>
					<seg id="b.HEB.12.16" type="verse">
						?uṛ-wat ad yili gar-awen win ara ijehlen, ad iffeɣ i iberdan n Ṛebbi am Icaɛu yezzenzen lḥeqq-is n umenzu s uḍebsi n lmakla. 
					</seg>
					<seg id="b.HEB.12.17" type="verse">
						Teẓram mbeɛd, mi gebɣa ad iwṛet lbaṛaka s ɣuṛ baba-s ur yețwaqbel ara ɣas akken yețḥellil-it s imeṭṭawen, ur s-yufi ara abrid amek ara s-ibeddel ṛṛay. 
					</seg>
					<seg id="b.HEB.12.18" type="verse">
						Kunwi ur tqeṛṛbem ara am wegdud n Isṛail ɣer wedrar i gezmer wemdan a t-yennal, i deg tecɛel tmes ; ur twalam ara am nutni asigna d ṭṭlam akk-d țbuciḍant, 
					</seg>
					<seg id="b.HEB.12.19" type="verse">
						ur teslim ara am nutni i ṣṣut n lbuq neɣ i ṛṛɛud n lehḍur-nni armi eɛnan ɣer Ṛebbi ur sen-d-irennu ula d yiwen n wawal.  
					</seg>
					<seg id="b.HEB.12.20" type="verse">
						Axaṭer ur qbilen ara imeslayen-agi :  ?as d yiwen si lmal ara d-iqeṛṛben ɣer wedrar-agi, ad immet s weṛjam.   
					</seg>
					<seg id="b.HEB.12.21" type="verse">
						Ayagi d ayen yessexlaɛen armi ula d Sidna Musa yenna :  Tekcem-iyi tugdi armi i țergigiɣ.  
					</seg>
					<seg id="b.HEB.12.22" type="verse">
						Lameɛna kunwi tqeṛṛbem ɣer wedrar n Siyun, ɣer temdint n Sidi Ṛebbi bab n tudert, ɣer temdint n Lquds yellan deg igenwan anda llant luluf n lmalayekkat.  
					</seg>
					<seg id="b.HEB.12.23" type="verse">
						Tqeṛṛbem ɣer tejmaɛt n wid yextaṛ Ṛebbi d imezwura yesɛan ismawen-nsen uran deg igenwan. Tqeṛṛbem ɣer Ṛebbi nețța i gḥekkmen ɣef yemdanen meṛṛa, tqeṛṛbem ɣer leṛwaḥ n iḥeqqiyen i gewwḍen ɣer lekmal.  
					</seg>
					<seg id="b.HEB.12.24" type="verse">
						Tqeṛṛbem daɣen ɣer Ɛisa i ɣ-ildin abrid ɣer Ṛebbi s lemɛahda tajdiṭ akk-d idammen-is yuzzlen, yesɛan azal akteṛ n wid n Habil.  
					</seg>
					<seg id="b.HEB.12.25" type="verse">
						?uṛ-wat ihi, smeḥsiset i win i wen-d-ițmeslayen, ur xeddmet ara am wat Isṛail yugin ad semḥessen i win i sen-d-iceggeɛ Sidi Ṛebbi akken a d-uɣalen ɣer webrid, axaṭer ma yella nutni yeɣli-d fell-asen lɛiqab n Ṛebbi amek ara nemneɛ seg-s nukni, m'ur nuɣ ara awal i win i ɣ-d-ițweṣṣin seg igenwan. 
					</seg>
					<seg id="b.HEB.12.26" type="verse">
						Zik-nni, s ṣṣut-is yessenhez lqaɛa, ma ț-țura yefka-d lemɛahda-agi :  Tikkelt nniḍen ad senhezzeɣ daɣen mačči kan ddunit meɛna ula d igenwan .  
					</seg>
					<seg id="b.HEB.12.27" type="verse">
						Imeslayen-agi  « tikkelt nniḍen daɣen » sbeggnen-d belli ayen yețwaxelqen ad yenhezz ad yenger iwakken a d-yeqqim kan wayen yețdumun. 
					</seg>
					<seg id="b.HEB.12.28" type="verse">
						?ef wannect-agi imi i ɣ-d tețțunefk tgeldit ibedden ɣef lsas iṣeḥḥan a neḥmed a ncekkeṛ Sidi Ṛebbi s weɛbad i s-iɛeǧben, s liman ț-țugdi. 
					</seg>
					<seg id="b.HEB.12.29" type="verse">
						Axaṭer Illu-nneɣ am tmes itețțen.  
					</seg>
				</div>
				<div id="b.HEB.13" type="chapter">
					<seg id="b.HEB.13.1" type="verse">
						Kemmlet myeḥmalet wway gar-awen am atmaten, 
					</seg>
					<seg id="b.HEB.13.2" type="verse">
						ur tețțut ara daɣen belli ilaq-awen aț-țesṭreḥbem s ibeṛṛaniyen axaṭer aṭas i gesṭṛeḥben s lmalayekkat mbla ma ẓran. 
					</seg>
					<seg id="b.HEB.13.3" type="verse">
						Xemmemet ihi ɣef yimeḥbas am akken yid-sen i tețwaḥebsem, mmektit-ed wid yenneɛtaben am akken ula d kunwi tenneɛtabem yid-sen. 
					</seg>
					<seg id="b.HEB.13.4" type="verse">
						Ilaq-awen aț-țefkem azal i zzwaǧ, argaz ț-țmeṭṭut-is ur țemyexdaɛen ara axaṭer Sidi Ṛebbi ad iɛaqeb wid izennun ileḥḥun deg yir abrid.  
					</seg>
					<seg id="b.HEB.13.5" type="verse">
						Ur țaǧǧat ara iman-nwen a kkun ɣuṛṛen yedrimen, setqenɛet s wayen tesɛam. Sidi Ṛebbi s yiman-is yenna d : U r k-țaǧǧaɣ ara, ad iliɣ yid-ek.   
					</seg>
					<seg id="b.HEB.13.6" type="verse">
						Daymi i nețkel, nezmer a d-nini :  Sidi Ṛebbi d amɛawen-inu,  ulac ayen ara aggadeɣ  ;d acu i gezmer a yi-t-ixdem wemdan ?  
					</seg>
					<seg id="b.HEB.13.7" type="verse">
						Mmektit-ed wid i wen-yemlan abrid, i wen d-ibeccṛen awal n Ṛebbi ; meyzet amek tekfa tudert nsen, sɛut liman am nutni. 
					</seg>
					<seg id="b.HEB.13.8" type="verse">
						Ɛisa Lmasiḥ, d win yellan iḍelli, i gellan ass-a, ara yilin i dayem.  
					</seg>
					<seg id="b.HEB.13.9" type="verse">
						?uṛ-wat aț-tebɛem ddyanat tibeṛṛaniyin ; axaṭer d ul yeččuṛen d ṛṛeḥma i gelhan mačči d win yeččuṛen d leqwanen yeɛnan lmakla ; wid yettabaɛen ayagi ur stenfɛen acemma.  
					</seg>
					<seg id="b.HEB.13.10" type="verse">
						?uṛ-nneɣ adekkan n tmezliwt anda ur zmiren ara lmuqedmin iqeddcen deg uqiḍun n temlilit ad ččen ayen i d yețțunefken d asfel. 
					</seg>
					<seg id="b.HEB.13.11" type="verse">
						Teẓram belli lmuqeddem ameqqran ikeččem ɣer wemkan iqedsen nezzeh, yețțawi yid-es idammen n lmal iwakken a ten iqeddem ɣef ddnub, ma d lǧețțat yesseṛɣay-itent beṛṛa n uqiḍun.  
					</seg>
					<seg id="b.HEB.13.12" type="verse">
						?ef wayagi Sidna Ɛisa daɣen yemmut beṛṛa n temdint iwakken s idammen-is, ad yessizdeg agdud meṛṛa. 
					</seg>
					<seg id="b.HEB.13.13" type="verse">
						A nṛuḥet ihi ɣuṛ-es ɣer beṛṛa, a neqbel a nețwakṛeh am nețța.  
					</seg>
					<seg id="b.HEB.13.14" type="verse">
						Imi dagi di ddunit ur nesɛi ara tamezduɣt n dayem, nețnadi ɣef tmezduɣt n igenwan.  
					</seg>
					<seg id="b.HEB.13.15" type="verse">
						A neḥmed Ṛebbi di mkul lweqt, s yisem n Sidna Ɛisa ; d wagi i d asfel ara s-nqeddem i Sidi Ṛebbi, m'ara nețberriḥ isem-is.  
					</seg>
					<seg id="b.HEB.13.16" type="verse">
						Ur stehzayet ara, xedmet ayen yelhan, țemɛawanet : d wigi i d iseflawen iɛeǧben Sidi Ṛebbi.  
					</seg>
					<seg id="b.HEB.13.17" type="verse">
						Aɣet awal i wid i wen-immalen abrid, ḍuɛet-țen axaṭer țɛassan fell awen, ẓran a d-yas wass deg ara ten-iḥaseb Sidi Ṛebbi ɣef lxedma nsen. Akka ara xedmen ccɣel-nsen akken ilaq s lfeṛḥ mačči s leḥzen neɣ m'ulac ur tseɛɛum ara lfayda.  
					</seg>
					<seg id="b.HEB.13.18" type="verse">
						Deɛɛut ɣer Ṛebbi s lxiṛ fell aneɣ, axaṭer neẓra nesɛa ul yethennan, nḥemmel a neddu akken ilaq di mkul taswiɛt.  
					</seg>
					<seg id="b.HEB.13.19" type="verse">
						Ad ssutreɣ deg-wen aț-țedɛum ɣer Ṛebbi fell-i iwakken ur țɛeṭṭileɣ ara a n-uɣaleɣ ɣuṛ-wen.  
					</seg>
					<seg id="b.HEB.13.20" type="verse">
						Ad ssutreɣ di Sidi Ṛebbi bab n talwit i d-isseḥyan Ssid-nneɣ yellan d Ameksa ameqqran s idammen-is yuzzlen, i ɣef tbedd lemɛahda n dayem, 
					</seg>
					<seg id="b.HEB.13.21" type="verse">
						a kkun-yawi d webrid yelhan, aț-țxedmem kra yellan d lebɣi-s. Ad yexdem deg-neɣ lebɣi-s s yisem n Ɛisa Lmasiḥ, nețța yesɛan tamanegt i dayem. Amin.  
					</seg>
					<seg id="b.HEB.13.22" type="verse">
						Ay atmaten, a wen-ssutreɣ aț-țqeblem s ṣṣbeṛ ayagi akk i ɣef kkun-weṣṣaɣ ; atan tabṛaț-agi i wen-uriɣ ț-țamecṭuḥt. 
					</seg>
					<seg id="b.HEB.13.23" type="verse">
						A kkun xebbṛeɣ belli gma-tneɣ Timuti yeffeɣ-ed si lḥebs, ma yella ilḥeq-ed zik, atan a d-nṛuḥ ɣuṛ-wen nekk yid-es.  
					</seg>
					<seg id="b.HEB.13.24" type="verse">
						Sellmet ɣef yimeqqranen akk n tejmaɛt d watmaten meṛṛa. Atan țsellimen-d fell-awen watmaten n ?elyan.  
					</seg>
					<seg id="b.HEB.13.25" type="verse">
						Ṛṛeḥma n Sidi Ṛebbi aț-țili yid-wen meṛṛa.  
					</seg>
				</div>
			</div>
			<div id="b.JAM" type="book">
				<div id="b.JAM.1" type="chapter">
					<seg id="b.JAM.1.1" type="verse">
						Nekk Yeɛqub aqeddac n Sidi Ṛebbi akk-d Sidna Ɛisa Lmasiḥ, sslam-iw i tnac leɛṛac n wegdud n Sidi Ṛebbi yenwezzaɛen di ddunit meṛṛa !  
					</seg>
					<seg id="b.JAM.1.2" type="verse">
						Ay atmaten, feṛḥet m'ara țɛeddayent fell-awen teswiɛin ujeṛṛeb, 
					</seg>
					<seg id="b.JAM.1.3" type="verse">
						axaṭer teẓram belli ajeṛṛeb n liman nwen yețțawi-d ṣṣbeṛ.  
					</seg>
					<seg id="b.JAM.1.4" type="verse">
						Meɛna ilaq ṣṣbeṛ-nwen a kkun issiweḍ aț-țxedmem lecɣal yelhan iwakken aț-țilim d wid yennekmalen, aț-țǧehdem ur kkun-yețxaṣṣa ula d acemma.  
					</seg>
					<seg id="b.JAM.1.5" type="verse">
						Ma yella yiwen deg-wen ixuṣṣ di lefhama, a ț-yessuter i Sidi Ṛebbi i d-yețțaken i yemdanen meṛṛa mbla cceḥḥa d ulummu, a s-ț-id-yefk. 
					</seg>
					<seg id="b.JAM.1.6" type="verse">
						Lameɛna Ilaq a ț-yessuter s liman mbla ccekk ; axaṭer win yețcukkun icuba ɣer lemwaji n lebḥeṛ i greffed yesrusu waḍu.  
					</seg>
					<seg id="b.JAM.1.7" type="verse">
						Amdan am wagi ɣas ur iṭṭamaɛ ara di Sidi Ṛebbi a s-d-yefk kra, 
					</seg>
					<seg id="b.JAM.1.8" type="verse">
						axaṭer d amdan ur nesɛi ara yiwen n ṛṛay, lecɣal-is ur seḥḥan ara.  
					</seg>
					<seg id="b.JAM.1.9" type="verse">
						Lameɛna igellil ilaq ad ifṛeḥ imi i t-irfed Sidi Ṛebbi ; 
					</seg>
					<seg id="b.JAM.1.10" type="verse">
						ma d ameṛkanti ad ifṛeḥ imi t-id-issers Sidi Ṛebbi axaṭer  ad ifnu akken ifennu ujeǧǧig n lexla.  
					</seg>
					<seg id="b.JAM.1.11" type="verse">
						 M'ara d-yali yiṭij s leḥmu-ines yesseṛɣayen, imɣi ad iqqaṛ, ajeǧǧig-is ad iɣli, ccbaḥa-ines a s-tṛuḥ. Akka ara tedṛu d umeṛkanti , ad iṛuḥ a d-yeǧǧ deffir-es wayen akk yesɛa.  
					</seg>
					<seg id="b.JAM.1.12" type="verse">
						D aseɛdi wemdan i gteṭṭfen deg ujeṛṛeb ur iɣelli ara ; axaṭer m'ara iɛeddi seg ujeṛṛeb, a s-d-tețțunefk tɛeṣṣabt n tudert i gewɛed Sidi Ṛebbi i wid i t-iḥemmlen.  
					</seg>
					<seg id="b.JAM.1.13" type="verse">
						M'ara tețwaɣuṛṛem, ɣuṛ-wat aț-ținim : d Ṛebbi i ɣ-iɣuṛṛen axaṭer Ṛebbi ur yezmir ara a t-iɣuṛṛ wemcum yerna Nețța s yiman-is ur yețɣuṛṛu ula yiwen.  
					</seg>
					<seg id="b.JAM.1.14" type="verse">
						Lameɛna yal yiwen deg-nneɣ yețɛedday deg ujeṛṛeb axaṭer d ccehwat n tnefsit-nneɣ i ɣ-ițɣuṛṛun. 
					</seg>
					<seg id="b.JAM.1.15" type="verse">
						Lebɣi n tnefsit yețțawi-d ddnub, ddnub mi gețwaxdem, yețțawi-d lmut.  
					</seg>
					<seg id="b.JAM.1.16" type="verse">
						Ay atmaten-iw eɛzizen ur ɣellṭet ara deg wayagi : 
					</seg>
					<seg id="b.JAM.1.17" type="verse">
						kra n tikci yelhan tețțas-ed seg igenwan, s ɣuṛ baba Ṛebbi i d-ixelqen tafat n igenwan, win akken ur nețbeddil, ur nețɣab am yiṭij iwakken a d-yeǧǧ ṭṭlam.  
					</seg>
					<seg id="b.JAM.1.18" type="verse">
						Yehwa-yas a ɣ-d-yefk tudert s wawal-is n tideț, iwakken a nili d imezwura deg wayen akk i d-yexleq.  
					</seg>
					<seg id="b.JAM.1.19" type="verse">
						Ay atmaten-iw eɛzizen, teẓram belli yal yiwen deg-wen ilaq ad yesmeḥsis, ur ilaq ara ad ireffu neɣ ad yețḥawal ameslay ; 
					</seg>
					<seg id="b.JAM.1.20" type="verse">
						axaṭer amdan ireffun ur ixeddem ara ayen yellan d lḥeqq ɣer Sidi Ṛebbi.  
					</seg>
					<seg id="b.JAM.1.21" type="verse">
						Daymi i glaq aț-țḍeggṛem seg ulawen-nwen ayen akk ur nzeddig ara, d wayen yellan d cceṛ deg-wen ; meɛna qeblet s wannuz awal i geẓẓan deg-wen i gzemren ad isellek lerwaḥ nwen.  
					</seg>
					<seg id="b.JAM.1.22" type="verse">
						Mačči d asmeḥses kan n wawal n Sidi Ṛebbi i ɣer tella, lameɛna sbeggnet-ț-id di lecɣal-nwen ; neɣ m'ulac ț-țikellax kan i tețkellixem iman-nwen.  
					</seg>
					<seg id="b.JAM.1.23" type="verse">
						Axaṭer win yesmeḥsisen i wawal n Sidi Ṛebbi ur t-yexdim ara, icuba ɣer wemdan yețwalin udem-is di lemri akken yella.  
					</seg>
					<seg id="b.JAM.1.24" type="verse">
						Mi gwala iman-is, iṛuḥ, yețțu imiren kan amek akken i gella.  
					</seg>
					<seg id="b.JAM.1.25" type="verse">
						Ma d win yețmeyyizen akken ilaq ccariɛa iṣeḥḥan, ccariɛa i d yețțaken tilelli, iteṭṭfen deg-s mačči s usmeḥses kan ad yuɣal a ț-yețțu, meɛna ixeddem ayen i d-tenna, wagi ad yili d aseɛdi di lecɣal-is meṛṛa.  
					</seg>
					<seg id="b.JAM.1.26" type="verse">
						Ma yella win iḥesben iman-is yetbeɛ abrid n Sidi Ṛebbi yili ur yețțaṭṭaf ara iles-is, yesseɣlaḍ deg iman-is, abrid-agi i gewwi ur iṣeḥḥa ara.  
					</seg>
					<seg id="b.JAM.1.27" type="verse">
						Atan webrid iṣeḥḥan yellan ț-țideț zdat Sidi Ṛebbi baba-tneɣ : d m'ara terzum ɣef igujilen ț-țuǧǧal m'ara ilin di lmeḥna, d uḥader n yiman-nwen ɣef wayen n diri ara d-yekken si ddunit.  
					</seg>
				</div>
				<div id="b.JAM.2" type="chapter">
					<seg id="b.JAM.2.1" type="verse">
						Ay atmaten, ur xeddmet ara lxilaf ger watmaten, d ayen ur nlaq ara ad yili ɣer wid yețțamnen s Ssid-nneɣ ameqqran, Ɛisa Lmasiḥ.  
					</seg>
					<seg id="b.JAM.2.2" type="verse">
						Yezmer lḥal a d-kecmen ɣer tejmaɛt-nwen sin yemdanen, yiwen d ameṛkanti yelsa llebsa ifazen yeqqen taxatemt n ddheb, wayeḍ d igellil llebsa-ines tcerreg ; 
					</seg>
					<seg id="b.JAM.2.3" type="verse">
						ma yella tuzzlem ɣer umeṛkanti-nni yelsan llebsa ifazen tefkam-as lqima tennam-as : eyya-d aț-țeqqimeḍ dagi, d amkan n lɛali ; ma d igellil-nni tennam-as : kečč bedd kan dagi neɣ qqim-ed dagi ɣer iḍaṛṛen-nneɣ. 
					</seg>
					<seg id="b.JAM.2.4" type="verse">
						Ma yella akka, atan txeddmem lxilaf wway gar-awen, eɛni mačči d lbaṭel i d itekken seg yir ixemmimen-nwen ? 
					</seg>
					<seg id="b.JAM.2.5" type="verse">
						Ay atmaten-iw eɛzizen, ḥesset-ed : Sidi Ṛebbi yextaṛ igellilen n ddunit agi iwakken a ten-yerr d imeṛkantiyen di liman, yerna ad weṛten tagelda i gweɛɛed i wid akk i t-iḥemmlen.  
					</seg>
					<seg id="b.JAM.2.6" type="verse">
						Ma d kunwi tḥeqṛem igellil ! Tqudṛem imeṛkantiyen, wid i kkun yeṭṭalamen i kkun-yeẓẓuɣuṛen ɣer yexxamen n ccṛeɛ. 
					</seg>
					<seg id="b.JAM.2.7" type="verse">
						D nutni daɣen i greggmen isem eɛzizen s wayes i tneddhem ɣer Sidi Ṛebbi.  
					</seg>
					<seg id="b.JAM.2.8" type="verse">
						Ma yella txeddmem ayen i d-tenna ccariɛa n Sidi Ṛebbi :  ?emmel wiyaḍ am yiman-ik, d ayen yelhan i txedmem. 
					</seg>
					<seg id="b.JAM.2.9" type="verse">
						Meɛna ma yella txeddmem lxilaf ger yemdanen, tdenbem yerna ccariɛa n Sidi Ṛebbi teḥkem fell-awen axaṭer tɛuṣam-ț.  
					</seg>
					<seg id="b.JAM.2.10" type="verse">
						Ma yella win i gteddun deg webrid n ccariɛa, ixulef ulamma d yiwen si lumuṛat-is, ihi yerẓa akk lumuṛat n ccariɛa.  
					</seg>
					<seg id="b.JAM.2.11" type="verse">
						Win i d-yennan :  Ur zennu ara, yenna-d daɣen :  Ur tneqqeḍ ara tamgeṛṭ. Ihi ma yella ur tezniḍ ara meɛna tenɣiḍ tamgerṭ, atan teṛẓiḍ ccariɛa n Sidi Ṛebbi.  
					</seg>
					<seg id="b.JAM.2.12" type="verse">
						Ilaq aț-țeẓrem belli Sidi Ṛebbi a kkun-iḥaseb s ccariɛa-ines yețțaken tilelli ɣef kra n wayen i tețmeslayem d wayen i txeddmem ;  
					</seg>
					<seg id="b.JAM.2.13" type="verse">
						Sidi Ṛebbi ur yețḥunnu ara ɣef win ur nețḥunnu ɣef wiyaḍ meɛna win yețḥunnun ɣef wiyaḍ, ur yețțagad ara ass n lḥisab.  
					</seg>
					<seg id="b.JAM.2.14" type="verse">
						Ay atmaten, d acu n lfayda ara yesɛu wemdan ma yenna-d umneɣ s Ṛebbi, m'ur t-id-isbeggen ara s lecɣal-is ? Eɛni liman am wagi a t-isellek ?  
					</seg>
					<seg id="b.JAM.2.15" type="verse">
						Yezmer lḥal ad yili yiwen seg watmaten neɣ si tyessetmatin xuṣṣen di llebsa, lluẓen ur sɛin ara ayen ara ččen ; 
					</seg>
					<seg id="b.JAM.2.16" type="verse">
						ma yella yiwen deg-wen yenna-yasen kan : « qqimet di lehna, sseḥmut teččem aț-țeṛwum » yili nețța ur sen-yefki ara ayen ḥwaǧen, d acu n lfayda yellan deg imeslayen-agi ?  
					</seg>
					<seg id="b.JAM.2.17" type="verse">
						Liman ɣer Ṛebbi akka i gella : ma yella ur t-id-sbeggnen ara lecɣal nwen, liman-agi yemmut  
					</seg>
					<seg id="b.JAM.2.18" type="verse">
						Meɛna ma yenna walebɛaḍ : kečč tesɛiḍ liman ma d nekk xeddmeɣ lecɣal ; nekk a s-rreɣ i wagi : sken-iyi-d liman-inek mbla lecɣal, nekk a k-ed ssekneɣ liman-iw s lecɣal-iw yelhan.  
					</seg>
					<seg id="b.JAM.2.19" type="verse">
						Tumneḍ belli yiwen n Ṛebbi kan i gellan ? d ayen yelhan ; ula d ccwaṭen umnen yis yerna țergigin seg-s.  
					</seg>
					<seg id="b.JAM.2.20" type="verse">
						Teggumam aț-țfehmem ay imdanen ! Ilaq aț-țeẓrem belli liman mbla lecɣal n lɛali, ur infiɛ ara.  
					</seg>
					<seg id="b.JAM.2.21" type="verse">
						Mmektit-ed Ibṛahim baba-tneɣ yețwaḥesben d aḥeqqi ɣef ddemma n lecɣal-is m'akken i d-iddem mmi-s Isḥaq a t-yezlu d asfel i Sidi Ṛebbi.  
					</seg>
					<seg id="b.JAM.2.22" type="verse">
						Twalam belli liman-is d lecɣal is ddukklen, s lecɣal-is i gennekmal liman-is.  
					</seg>
					<seg id="b.JAM.2.23" type="verse">
						Akka i gedṛa wayen d-nnant tira iqedsen fell-as :  Ibṛahim yesɛa liman di Ṛebbi, daymi yenneḥsab d aḥeqqi ; yețțusemma d aḥbib n Ṛebbi.  
					</seg>
					<seg id="b.JAM.2.24" type="verse">
						Twalam ihi ! Amdan yețban-ed d aḥeqqi zdat Sidi Ṛebbi s lecɣal yelhan mačči kan s liman-is. 
					</seg>
					<seg id="b.JAM.2.25" type="verse">
						Ula d Raḥab yellan d yir tameṭṭut, tețwaḥseb ț-țaḥeqqit zdat Sidi Ṛebbi ɣef ddemma n ccɣel-nni n lɛali i texdem asm'akken i tesṭerḥeb s yemceggɛen n at Isṛail mi sen-temla abrid nniḍen ara yawin iwakken ad ṛuḥen.  
					</seg>
					<seg id="b.JAM.2.26" type="verse">
						Lǧețța ur nesɛi ara Ṛṛuḥ, temmut, akken daɣen, liman ur nesɛi ara lecɣal yelhan yemmut.  
					</seg>
				</div>
				<div id="b.JAM.3" type="chapter">
					<seg id="b.JAM.3.1" type="verse">
						Ay atmaten-iw, ur țnadit ara aț-țuɣalem meṛṛa d wid yesselmaden, axaṭer teẓram belli d nukni s wid yesselmaden, ara yețțuḥasben akteṛ n wiyaḍ, 
					</seg>
					<seg id="b.JAM.3.2" type="verse">
						axaṭer nɣelleḍ meṛṛa, yal yiwen deg-nneɣ amek i gɣelleḍ. Win ur nɣelleḍ ara deg umeslay-is d amdan ikemlen, ula d lǧețța-s yezmer ad iḥkem deg-s.  
					</seg>
					<seg id="b.JAM.3.3" type="verse">
						Ma yella nerra aleggam deg yimi n uɛewdiw iwakken a ɣ-yaɣ awal, lǧețța-ines meṛṛa txeddem akken nebɣa.  
					</seg>
					<seg id="b.JAM.3.4" type="verse">
						Walit daɣen lbabuṛ, ɣas d ameqqran, yețsuḍu deg-s waḍu iǧehden, meɛna s yiwen ujeggu d ameẓyan, lqebṭan-ines issedduy-it ɣer wanda yebɣa.  
					</seg>
					<seg id="b.JAM.3.5" type="verse">
						Akken daɣen ula d iles ; ɣas mecṭuḥ deg yiman-is, yețzuxxu s lecɣal imeqqranen. Walit times tamecṭuḥt i gzemren aț-țesseṛɣ tiẓgi tameqqrant. 
					</seg>
					<seg id="b.JAM.3.6" type="verse">
						Iles daɣen ț-țimes, d bab n lbaṭel, yesɛa amkan di lǧețța-nneɣ yerna yessamas akk taṛwiḥt-nneɣ, yesseṛɣay akk tudert-nneɣ s tmes n ǧahennama i seg d-yuɣ aẓar.  
					</seg>
					<seg id="b.JAM.3.7" type="verse">
						Amdan yezmer ad iḥeṛṛeb yal ṣṣenf n lewḥuc : ama d wid iteddun ɣef ṛebɛa iḍaṛṛen, ama d ifṛax, ama d izerman ama d lewḥuc n lebḥeṛ yerna ț-țideț iɣleb-iten meṛṛa. 
					</seg>
					<seg id="b.JAM.3.8" type="verse">
						Ma d iles, ulac amdan i gzemren a t-yeɣleb. Yeččuṛ d ssem ineqqen ; d lehlak ur nesɛi ddwa.  
					</seg>
					<seg id="b.JAM.3.9" type="verse">
						Yis i nḥemmed Sidi Ṛebbi baba tneɣ, yis daɣen i nenneɛɛel imdanen i d-ixleq Sidi Ṛebbi ɣer ccbiha-s. 
					</seg>
					<seg id="b.JAM.3.10" type="verse">
						Seg yimi-agi i d-țeffɣent ddeɛwat n lxiṛ d nneɛlat. Ay atmaten-iw, ur ilaq ara ad yili wakka. 
					</seg>
					<seg id="b.JAM.3.11" type="verse">
						Eɛni yezmer yiwen n lɛinseṛ a d-yefk aman ḥlawen akk-d wid ṛẓagen ?  
					</seg>
					<seg id="b.JAM.3.12" type="verse">
						Ay atmaten-iw, ulac taneqleț ara d-yefken azemmur, neɣ tara ara d-yefken tibexsisin, lɛinseṛ meṛṛiɣen ur yezmir ara a d-yefk aman yelhan.  
					</seg>
					<seg id="b.JAM.3.13" type="verse">
						Ma yella yiwen deg-wen yefhem yetɛeqqel, ilaq a t-id-isbeggen s tikli-ines yelhan akk-d lecɣal i gxeddem s tmusni d wannuz.  
					</seg>
					<seg id="b.JAM.3.14" type="verse">
						Meɛna ma yella ul-nwen yeččuṛ ț-țismin tirẓaganin yerna tebɣam a d-tekkem sennig wiyaḍ ; ur xeddmet ara ccan i yiman-nwen, ur skiddibet ara, ur nekkṛet ara tideț.  
					</seg>
					<seg id="b.JAM.3.15" type="verse">
						Lefhama am tagi ur d-tekki ara s ɣuṛ Ṛebbi meɛna d lefhama n ddunit akk-d yemdanen, tekka-d daɣen s ɣuṛ Cciṭan. 
					</seg>
					<seg id="b.JAM.3.16" type="verse">
						Axaṭer anda llant tismin d wemḥizwer, yella ussexṛeb d mkul ccɣel n diri yellan.  
					</seg>
					<seg id="b.JAM.3.17" type="verse">
						Lefhama n bab igenwan uqbel kullec teṣfa, ț-țamhennit, ț-țuṛẓint, teččuṛ d leḥnana akk-d lecɣal yelhan, ur tesɛi timrurit ur tesɛi sin wudmawen.  
					</seg>
					<seg id="b.JAM.3.18" type="verse">
						Imawlan n lehna țeẓẓun s lehna ayen i d-issemɣayen ayen yellan d lḥeqq ɣer Sidi Ṛebbi.  
					</seg>
				</div>
				<div id="b.JAM.4" type="chapter">
					<seg id="b.JAM.4.1" type="verse">
						Seg uxemmem i tețxemmimem ɣef yiman-nwen kan i d-itekk umennuɣ akk-d imenɣi gar-awen.  
					</seg>
					<seg id="b.JAM.4.2" type="verse">
						Tețmennim aṭas leḥwayeǧ lameɛna ur tezmirem ara tent-tesɛum ; tneqqem, tețțasmem ur d-tețțawim ayen tebɣam ; tețnaɣem yerna tețțemyenɣam, ur kkun-id-ițțaweḍ ara wayen tebɣam axaṭer ur tessuturem ara ɣer Sidi Ṛebbi.  
					</seg>
					<seg id="b.JAM.4.3" type="verse">
						M'ara tessutrem kra ur a wen-d- țunefk ara, axaṭer ur tessutrem ara akken ilaq, tessutrem kan wayen yellan d nnfeɛ-nwen.  
					</seg>
					<seg id="b.JAM.4.4" type="verse">
						Ay at leɛṛuṛ ! Ur teẓrim ara belli win iḥemmlen ddunit yekṛeh Sidi Ṛebbi ? Ihi, win iḥemmlen ddunit-agi d aɛdaw n Sidi Ṛebbi.  
					</seg>
					<seg id="b.JAM.4.5" type="verse">
						Tɣilem ayen akken yuran di tira iqedsen ur yesɛi ara lqima : belli Sidi Ṛebbi iḥemmel Ṛṛuḥ iqedsen i d-iceggeɛ ad izdeɣ deg-wen armi yețțasem seg win ara iṭṭfen amkan-is ? 
					</seg>
					<seg id="b.JAM.4.6" type="verse">
						Lameɛna Sidi Ṛebbi yețțak-ed ṛṛeḥma tameqqrant, akken yura di tira iqedsen : S idi Ṛebbi ur iqebbel ara wid  yessemɣaṛen iman-nsen meɛna   yețțak-ed ṛṛeḥma-s i wid yessanazen iman-nsen.  
					</seg>
					<seg id="b.JAM.4.7" type="verse">
						Ihi ḍuɛet Sidi Ṛebbi, ur țaǧǧat ara Cciṭan a kkun-yeɣleb dɣa ad yerwel fell-awen. 
					</seg>
					<seg id="b.JAM.4.8" type="verse">
						Qeṛṛbet ɣer Sidi Ṛebbi, nețța a d-iqeṛṛeb ɣuṛ-wen. Ssizdeget ifassen-nwen ay imednuben, ṣṣfut ulawen-nwen, ay at sin udmawen.  
					</seg>
					<seg id="b.JAM.4.9" type="verse">
						Walit lɣelṭat-nwen, meǧdet, ilaq taḍsa-nwen aț-țuɣal d imeṭṭi, lfeṛḥ nwen ad yuɣal d leḥzen.  
					</seg>
					<seg id="b.JAM.4.10" type="verse">
						Anzet i Sidi Ṛebbi, nețța a kkun yerfed. 
					</seg>
					<seg id="b.JAM.4.11" type="verse">
						Ay atmaten, ur kkatet ara wa deg wa, win ara yewten di gma-s neɣ iḥuseb-it, yewwet-ed di ccariɛa yerna iḥuseb-iț. Ihi ma yella tewtem di ccariɛa, ur tellim ara seg wid ixeddmen wayen i d-tenna, meɛna seg wid yekkaten deg-s.  
					</seg>
					<seg id="b.JAM.4.12" type="verse">
						Kečč yețḥasaben gma-k d acu i tḥesbeḍ iman-ik ? D Sidi Ṛebbi kan i gețḥasaben i d-yefkan ccariɛa, d nețța kan i gețselliken i gețțaǧan i lmut.  
					</seg>
					<seg id="b.JAM.4.13" type="verse">
						Slet-ed tura kunwi i geqqaṛen : ass-a neɣ azekka a nṛuḥ ɣer temdint ihina, a neqqim aseggas, a netjaṛ iwakken a d-nerbeh idrimen !  
					</seg>
					<seg id="b.JAM.4.14" type="verse">
						Kunwi ur neẓri ara d acu ara wen-yedṛun azekka ! Kunwi yecban tagut i d-ițalin tɣelli ! 
					</seg>
					<seg id="b.JAM.4.15" type="verse">
						Meɛna ilaq aț-țeqqaṛem : ma yebɣa Sidi Ṛebbi, a nɛic am akka, ma yebɣa daɣen, a nexdem aya neɣ aya. 
					</seg>
					<seg id="b.JAM.4.16" type="verse">
						Meɛna kunwi tesɛam ixemmimen n zzux deg ulawen-nwen. Kra yellan d zzux am wagi diri-t. 
					</seg>
					<seg id="b.JAM.4.17" type="verse">
						Ma yella win yessnen ad ixdem ayen yelhan ur t-yexdim ara, yedneb.  
					</seg>
				</div>
				<div id="b.JAM.5" type="chapter">
					<seg id="b.JAM.5.1" type="verse">
						Slet-ed tura ula d kunwi ay imeṛkantiyen : meǧdet ɣef ddemma n txeṣṣarin ara d-yeɣlin fell-awen ! 
					</seg>
					<seg id="b.JAM.5.2" type="verse">
						Cci-nwen yerka, llebsa-nwen tečča-ț tumeṭ ! 
					</seg>
					<seg id="b.JAM.5.3" type="verse">
						Ddheb d lfeṭṭa-nwen ṣeddeḍen ; d ṣḍiḍ-nsen ara icehden fell-awen, ara kkun-iččen am tmes. Tjemmɛem cci deg ussan-agi ineggura n ddunit !  
					</seg>
					<seg id="b.JAM.5.4" type="verse">
						Teččam lḥeqq n wid imegren igran-nwen, slet-asen i wigi ițcetkin ɣef lbaṭel-nwen, Sidi Ṛebbi Bab n tezmert yesla-d i leɛyaḍ-nsen. 
					</seg>
					<seg id="b.JAM.5.5" type="verse">
						Ddunit-nwen tesɛeddam-ț di lxiṛ, txedmem ayen akk mennan wulawen nwen ; tṛebbam tassemt i wass aneggaru. 
					</seg>
					<seg id="b.JAM.5.6" type="verse">
						Tḥekmem, tenɣam iḥeqqiyen yerna ur kkun-xuṣmen ara.  
					</seg>
					<seg id="b.JAM.5.7" type="verse">
						Ay atmaten, ṣebṛet ihi alamma d asm' ara d-yuɣal Ssid-nneɣ. Walit amek i gețṛaǧu ufellaḥ lɣella n wakal-is, iṣebbeṛ alamma yewwet-ed ugeffur n lexṛif ț-țefsut.  
					</seg>
					<seg id="b.JAM.5.8" type="verse">
						Ula d kunwi ṣebṛet, sǧehdet iman nwen, axaṭer tuɣalin n Ssid-nneɣ teqṛeb-ed.  
					</seg>
					<seg id="b.JAM.5.9" type="verse">
						Ur țemcetkayet ara wway gar-awen iwakken ur kkun-ițḥasab ara Sidi Ṛebbi ; axaṭer Bab n lḥisab, ibedd-ed ɣer tewwurt !  
					</seg>
					<seg id="b.JAM.5.10" type="verse">
						Ay atmaten-iw, mmektit-ed lenbiya i d-iceggeɛ Sidi Ṛebbi tecbum-d ṣṣbeṛ akk-d liman i sɛan di teswiɛin n leɛtab.  
					</seg>
					<seg id="b.JAM.5.11" type="verse">
						Ihi amarezg n wid yeṭṭfen ur fcilen ara. Teslam ayen i d-qqaṛen ɣef ṣṣbeṛ n Sidna Yub, yerna twalam daɣen d acu i geqsed Sidi Ṛebbi a s-t-id-yefk, axaṭer Sidi Ṛebbi yeččuṛ d leḥnana akk-d ṛṛeḥma.  
					</seg>
					<seg id="b.JAM.5.12" type="verse">
						Ay atmaten-iw, ur țgallat s igenni, ur țgallat s lqaɛa neɣ s wayen nniḍen, meɛna init kan ih neɣ ala, iwakken ur kkun-ițḥasab ara Sidi Ṛebbi.  
					</seg>
					<seg id="b.JAM.5.13" type="verse">
						Ma yella yenneɛtab yiwen deg-wen, ad yedɛu ɣer Sidi Ṛebbi. Ma yella win yellan di lfeṛḥ, ad yeḥmed Sidi Ṛebbi s ccnawi. 
					</seg>
					<seg id="b.JAM.5.14" type="verse">
						Ma yella yiwen deg-wen yehlek, ad issiwel i imeqqranen n tejmaɛt, ad dɛun ɣer Ṛebbi fell-as, ad dehnen aqeṛṛuy-is s zzit s yisem n Sidi Ṛebbi ;  
					</seg>
					<seg id="b.JAM.5.15" type="verse">
						ma yella dɛan ɣer Sidi Ṛebbi s liman, țeklen fell-as, amuḍin-nni ad yețțusellek ; Sidi Ṛebbi a t-yesseḥlu yerna a s-isemmeḥ ddnubat-is.  
					</seg>
					<seg id="b.JAM.5.16" type="verse">
						?emqiṛit ddnubat-nwen wway gar-awen, wa ad yedɛu i wa s lxiṛ ɣer Sidi Ṛebbi iwakken aț-țeḥlum. Ddeɛwat n win yellan d aḥeqqi zdat Sidi Ṛebbi, sɛant tazmert tameqqrant.  
					</seg>
					<seg id="b.JAM.5.17" type="verse">
						Nnbi Ilyas yella d argaz am nukni : meɛna mi gessuter ɣer Sidi Ṛebbi s wul-is iwakken ur d-tɣelli ara lehwa, ur d-teɣli ara tlata iseggasen d sețța waguren 
					</seg>
					<seg id="b.JAM.5.18" type="verse">
						Yessuter daɣen a d-teɣli lehwa dɣa teɣli-d, lqaɛa tefka-d leṛẓaq-is.  
					</seg>
					<seg id="b.JAM.5.19" type="verse">
						Ay atmaten-iw, ma yella yiwen deg-wen iɛṛeq-as webrid n Sidi Ṛebbi, yerra-t-id wayeḍ ɣer webrid, 
					</seg>
					<seg id="b.JAM.5.20" type="verse">
						ilaq aț-țeẓrem belli win ara d-yerren yiwen umednub ɣer webrid, isellek-it-id si lmut yerna  aṭas si ddnubat-is ara yețțusemḥen.  
					</seg>
				</div>
			</div>
			<div id="b.1PE" type="book">
				<div id="b.1PE.1" type="chapter">
					<seg id="b.1PE.1.1" type="verse">
						Nekk Buṭrus, amceggeɛ n Ɛisa Lmasiḥ, i yeɣṛiben ițɛicin di tmurt n Galasya, n Kafadusya, n Asya, n Bitinya akk-d wid yellan di tmurt n tqenṭert.  
					</seg>
					<seg id="b.1PE.1.2" type="verse">
						Akken i t-iqsed Baba Ṛebbi, tețwaxtaṛem si tazwara s tezmert n Ṛṛuḥ iqedsen iwakken aț-țḍuɛem Ɛisa Lmasiḥ, a kkun-iṣfu s idammen-is yuzzlen. Ṛṛeḥma ț-țalwit a wen-d tețțunefkent s tugeț.  
					</seg>
					<seg id="b.1PE.1.3" type="verse">
						Ad ițțubarek Ṛebbi, Baba-s n Ssid-nneɣ Ɛisa Lmasiḥ i ɣ-d-ifkan s ṛṛeḥma-ines tudert tajḍiṭ s ḥeggu n Ssid-nneɣ Ɛisa Lmasiḥ si ger lmegtin, s wakka i nesɛa asirem ameqqran, 
					</seg>
					<seg id="b.1PE.1.4" type="verse">
						iwakken a newṛet ayen ur nrekku, ur nețțames, ur nfennu. D annect-agi i kkun-ițṛaǧun deg igenwan kunwi yumnen yis.  
					</seg>
					<seg id="b.1PE.1.5" type="verse">
						Sidi Ṛebbi ițḥadar fell-awen s tezmert-is alamma iban-ed leslak nwen di taggara.  
					</seg>
					<seg id="b.1PE.1.6" type="verse">
						D ayagi i kkun-issefṛaḥen ɣas akken tura sseḥzanent-kkun teswiɛin agi deg ilaq a d-tɛeddim seg ujeṛṛeb.  
					</seg>
					<seg id="b.1PE.1.7" type="verse">
						D uguren-agi ara d-isbeggnen lǧehd n liman-nwen i gesɛan azal akteṛ n ddheb ; ɣas akken ddheb-agi ifennu, ilaq-as ad iɛeddi di tmes iwakken ad iṣfu. Akken daɣen ula d liman-nwen ilaq ad ițțujeṛṛeb ; s wakka a wen-yili d sebba n ccan, n ucekkeṛ, akk-d tmanegt asm'ara d-yuɣal Ɛisa Lmasiḥ.  
					</seg>
					<seg id="b.1PE.1.8" type="verse">
						Tḥemmlem-t mbla ma twalam-t, tumnem yis ɣas akken ar tura ur t-teẓrim ara. Daymi lfeṛḥ-nwen d ameqqran armi ur tezmirem ara a t-id-tesfehmem s imeslayen.  
					</seg>
					<seg id="b.1PE.1.9" type="verse">
						Axaṭeṛ lfayda n liman-nwen, d leslak n teṛwiḥin-nwen.  
					</seg>
					<seg id="b.1PE.1.10" type="verse">
						 Lenbiya caren-d ɣef wayen yeɛnan leslak i wen-d-ihegga Sidi Ṛebbi. Meyzen, qellben a d-afen lawan d wamek ara d-idṛu wayen i d-ixebbeṛ Ṛṛuḥ n Lmasiḥ yellan deg-sen ; axaṭer d Ṛṛuḥ-agi n Lmasiḥ i d-ixebbṛen ɣef wayen ara inneɛtab Lmasiḥ akk-d tmanegt ara d-yasen deffir leɛtab-agi.  
					</seg>
					<seg id="b.1PE.1.12" type="verse">
						Ițțubeggen-asen-d belli mačči i nutni, meɛna i kunwi i d-xebbṛen ayagi. D ayen i wen-d-xebbṛen tura wid ițbecciṛen lexbaṛ n lxiṛ, s tezmert n Ṛṛuḥ iqedsen i d-ițțucegɛen seg igenni. Ula d lmalayekkat bɣant ad walint annect-agi.  
					</seg>
					<seg id="b.1PE.1.13" type="verse">
						Daymi, sǧehdet leɛqel-nwen, ur ɣefflet ara, ɛasset iman-nwen, sɛut asirem iṣeḥḥan di leslak ara wen d-ițțunefken asm' ara d-yuɣal Ɛisa Lmasiḥ.  
					</seg>
					<seg id="b.1PE.1.14" type="verse">
						Ilit am arrac ițțaɣen awal, ur xeddmet ara ayen akk i txeddmem asm' akken werɛad i kkun-tekcim tmusni,  
					</seg>
					<seg id="b.1PE.1.15" type="verse">
						meɛna ilit teṣfam di tikli-nwen am akken iṣfa Sidi Ṛebbi i wen-d issawlen. 
					</seg>
					<seg id="b.1PE.1.16" type="verse">
						Imi yura : Ilit teṣfam axaṭer nekk ṣfiɣ.  
					</seg>
					<seg id="b.1PE.1.17" type="verse">
						Ma tnedhem ɣer Sidi Ṛebbi am akken d Baba-twen, sbeggnet-ed di tudert-nwen belli tḍuɛem-t s leqdeṛ ameqqran, deg wussan i wen-d iqqimen di ddunit-agi ; nețța ur nxeddem lxilaf ger yemdanen, yețḥasaben yal yiwen s wakken llan lecɣal-is.  
					</seg>
					<seg id="b.1PE.1.18" type="verse">
						Teẓram belli mačči s idrimen neɣ s ddheb neɣ s lfeṭṭa ur nețdum ara i tețwacafɛem si yir tikli i wen-d-ǧǧan lejdud-nwen, 
					</seg>
					<seg id="b.1PE.1.19" type="verse">
						meɛna s idammen ɣlayen n Lmasiḥ, i gefkan iman-is d asfel am izimer ur nesɛi lɛib, ur nesɛi ccama.  
					</seg>
					<seg id="b.1PE.1.20" type="verse">
						Ihegga-t-id Sidi Ṛebbi uqbel a d-texleq ddunit, meɛna armi d ussan-agi ineggura i t-id-isbeggen ɣef ddemma-nwen.  
					</seg>
					<seg id="b.1PE.1.21" type="verse">
						Imi yis i tesɛam liman ɣer Sidi Ṛebbi i t-id-isseḥyan si ger lmegtin, i s-ifkan tamanegt tameqqrant, iwakken lsas n usirem-nwen akk-d liman-nwen ad ilin di Sidi Ṛebbi.  
					</seg>
					<seg id="b.1PE.1.22" type="verse">
						Imi tessazdgem ulawen-nwen, teddam di tideț, akken aț-țḥemmlem seg wul atmaten-nwen, myeḥmalet ihi wway gar-awen s wul yeṣfan  
					</seg>
					<seg id="b.1PE.1.23" type="verse">
						axaṭer tɛawdem-d talalit ɣer tudert tajḍiṭ. Talalit-agi mačči seg wemdan ițmețțaten i d-tekka, meɛna seg wawal n tudert ițdumun n Sidi Ṛebbi. 
					</seg>
					<seg id="b.1PE.1.24" type="verse">
						Akken yella di tira iqedsen : Amdan am leḥcic, + ccan-is meṛṛa am ujeǧǧig n lexla,+ leḥcic ițɣaṛ, ajeǧǧig iɣelli,+  
					</seg>
					<seg id="b.1PE.1.25" type="verse">
						ma d awal n Sidi Ṛebbi+ ițdumu i dayem+ . Awal-agi, d awal n lexbaṛ n lxiṛ i wen-d-ițțubecṛen.  
					</seg>
				</div>
				<div id="b.1PE.2" type="chapter">
					<seg id="b.1PE.2.1" type="verse">
						Kkset seg ulawen-nwen cceṛ, tiḥila, tismin ; ur seɛɛut ara sin wudmawen, ur țmeslayet ara ayen n diri ɣef wiyaḍ. 
					</seg>
					<seg id="b.1PE.2.2" type="verse">
						Am llufan illuẓen ayefki n yemma-s, nadit ula d kunwi aț-țeṛwum awal n Sidi Ṛebbi iwakken aț-țimɣuṛem, aț-tețțuselkem, 
					</seg>
					<seg id="b.1PE.2.3" type="verse">
						ma yella tjeṛbem acḥal yelha Sidi Ṛebbi !  
					</seg>
					<seg id="b.1PE.2.4" type="verse">
						Qeṛṛbet ɣuṛ-es nețța yellan d-azṛu nni yeddren i ḍeggṛen yemdanen, meɛna Sidi Ṛebbi ixtaṛ-it, axaṭer azal-is meqqeṛ.  
					</seg>
					<seg id="b.1PE.2.5" type="verse">
						Ula d kunwi yellan am izṛa yeddren, dduklet iwakken ad ibedd wexxam i deg ara izdeɣ Ṛṛuḥ n Sidi Ṛebbi. Aț-țilim ț-țajmaɛt n lmuqedmin ara iqeddmen s yisem n Ssid-nneɣ Ɛisa Lmasiḥ, iseflawen iqedsen ara iɛeǧben i Sidi Ṛebbi.  
					</seg>
					<seg id="b.1PE.2.6" type="verse">
						Axaṭer atan wayen yuran di tira iqedsen : Xtaṛeɣ-ed azṛu+ yesɛan azal d ameqqran+ , sserseɣ-t deg udrar n Siyun,+ d nețța i geṭṭfen lebni,+ win ara yamnen yis ur ineddem ara.+   
					</seg>
					<seg id="b.1PE.2.7" type="verse">
						Amarezg-nwen kunwi yumnen yis. Ma d wid ur numin ara : Adɣaɣ-nni ḍeggṛen wid ibennun,+ d nețța i guɣalen d azṛu alemmas,+ Win yeṭṭfen lebni. +  
					</seg>
					<seg id="b.1PE.2.8" type="verse">
						D wagi i d azṛu + i guɣalen d ugur i yemdanen, + d azṛu i ten-isseɣlayen+ . Imi ugin ad amnen s wawal n Sidi Ṛebbi, ayen i ten-ițṛaǧun d ugur-agi ara ten-iɣeḍlen.  
					</seg>
					<seg id="b.1PE.2.9" type="verse">
						Kunwi d arraw n laṣel ițwaxtaṛen, d lmuqedmin n ugellid, d lǧens iṣfan, d agdud i d-ițwacefɛen. Tețwaxtaṛem iwakken aț-țbecṛem lecɣal yelhan n Sidi Ṛebbi, i kkun-id issufɣen si ṭṭlam yewwi-kkun-id ɣer tafat-is isteɛǧiben.  
					</seg>
					<seg id="b.1PE.2.10" type="verse">
						Zik-nni ur tewwiḍem ara ula d lǧens, ma ț-țura tuɣalem d agdud n Sidi Ṛebbi ; tellam zik-nni ur tesɛim ara ṛṛeḥma n Sidi Ṛebbi ma ț-țura tețțunefk-awen-d.  
					</seg>
					<seg id="b.1PE.2.11" type="verse">
						A wid eɛzizen ! Kunwi yellan d ibeṛṛaniyen, d imsebriden di ddunit a kkun-nhuɣ aț-țettixṛem i lebɣi n tnefsit i gețnaɣen d ṛṛuḥ-nwen.  
					</seg>
					<seg id="b.1PE.2.12" type="verse">
						Sɛut tikli ilhan ger wid ur nessin ara Sidi Ṛebbi, iwakken ɣas a d-skidben fell-awen, neɣ xedmen awen cceṛ ; m' ara walin lecɣal-nwen ilhan ad ḥemden Sidi Ṛebbi asm' ara d-yerzu ɣuṛ-sen.  
					</seg>
					<seg id="b.1PE.2.13" type="verse">
						Ɣef ddemma n Sidi Ṛebbi qadṛet wid iḥekmen. Qadṛet agellid imi d nețța i gḥekmen,  
					</seg>
					<seg id="b.1PE.2.14" type="verse">
						qadṛet ineɣlafen-is imi d nețța i ten-isbedden iwakken ad ɛaqben imcumen, ad cekkṛen wid i gțeddun s lḥeqq. 
					</seg>
					<seg id="b.1PE.2.15" type="verse">
						Xedmet ayen yelhan iwakken aț-țerrem takmamt i imejhal ur nefhim ; d wagi i d lebɣi n Sidi Ṛebbi. 
					</seg>
					<seg id="b.1PE.2.16" type="verse">
						Ilit d ilelliyen, meɛna ur ssexdamet ara tilelli-nwen iwakken aț-țɣummem cceṛ i txeddmem, ilit d iqeddacen n Sidi Ṛebbi. 
					</seg>
					<seg id="b.1PE.2.17" type="verse">
						Qadṛet imdanen meṛṛa ; ḥemmlet atmaten nwen, ḍuɛet Sidi Ṛebbi, qadṛet agellid.  
					</seg>
					<seg id="b.1PE.2.18" type="verse">
						Ay iqeddacen ! Ilaq aț-qadṛem imɛellmen nwen, aɣet-asen awal ama i wid ilhan ḥninen, ama i wid iweɛṛen.  
					</seg>
					<seg id="b.1PE.2.19" type="verse">
						D ayen ilhan i win iṣebbṛen m' ara iɛeddi fell-as lbaṭel ilmend n ṭṭaɛa n Sidi Ṛebbi.  
					</seg>
					<seg id="b.1PE.2.20" type="verse">
						Ma tețwaɛaqbem imi txedmem kra n diri, ma tṣebṛem i wannect-agi, anwa ara kkun-icekkṛen ? Meɛna ma iɛedda fell-awen lbaṭel, mi txedmem ayen yelhan, tṣebṛem, d ayen yelhan ɣer Sidi Ṛebbi.  
					</seg>
					<seg id="b.1PE.2.21" type="verse">
						Ɣer wannect-agi i wen-d-issawel Sidi Ṛebbi, axaṭer Lmasiḥ s yiman-is inneɛtab fell-awen, iǧǧa-yawen-d lemtel iwakken aț țeddum di lateṛ-is.  
					</seg>
					<seg id="b.1PE.2.22" type="verse">
						Nețța ur nednib, leɛmeṛ ur d-iffiɣ lekdeb seg imi-s.  
					</seg>
					<seg id="b.1PE.2.23" type="verse">
						Nețța ițwaregmen ur d-yerri rregmat, qehṛen-t ur d-irfid afus-is ɣer yiwen ; lameɛna yerra kullec ger ifassen n win i gḥekmen s lḥeqq.  
					</seg>
					<seg id="b.1PE.2.24" type="verse">
						Nețța i gɛebban ddnubat-nneɣ, ițwasemmeṛ ɣef wumidag iwakken a nili am wid yemmuten ɣef wayen yeɛnan ddnub axaṭer ddnub ur isɛi ara tazmert ɣef wid immuten. S wakka, tura ur nețɛici ara di ddnub meɛna di lḥeqq, akken yura : Di leǧruḥ-is i tufam ḥellu. +  
					</seg>
					<seg id="b.1PE.2.25" type="verse">
						Zik tellam am ulli iɛeṛqen, ma ț-țura, tuɣalem ɣer umeksa ițɛassan ɣef teṛwiḥin-nwen.  
					</seg>
				</div>
				<div id="b.1PE.3" type="chapter">
					<seg id="b.1PE.3.1" type="verse">
						Kunemti daɣen a tilawin ḍuɛemt irgazen-nkunt, iwakken ɣas ma llan kra n yergazen ur uminen ara s wawal n Sidi Ṛebbi, s tikli ilhan n tilawin-nsen, 
					</seg>
					<seg id="b.1PE.3.2" type="verse">
						ad amnen mbla imeslayen m' ara walin tikli-nsent teṣfa, tesɛa leqdeṛ.  
					</seg>
					<seg id="b.1PE.3.3" type="verse">
						Ur țzewwiqemt ara iman-nkunt s ufella kan, ama s ddheb, neɣ s llebsa ifazen, neɣ s wemcaḍ n ucekkuɛ nkunt, 
					</seg>
					<seg id="b.1PE.3.4" type="verse">
						meɛna ccbaḥa-nkunt ilaq aț-țili deg wulawen-nkunt ; axaṭer ayen yesɛan azal ameqqran ɣer Sidi Ṛebbi : ț-țezdeg n wul, lehna d leḥnana, imi ayagi d ayen ițdumun.  
					</seg>
					<seg id="b.1PE.3.5" type="verse">
						Akka i țcebbiḥent iman-nsent tilawin iḍuɛen Sidi Ṛebbi, yețqadaṛen irgazen-nsent ; 
					</seg>
					<seg id="b.1PE.3.6" type="verse">
						am Saṛa iḍuɛen argaz-is Ibṛahim, tessawal-as « A Sidi. » Aț-țuɣalemt d yessi-s ma txeddmemt ayen yelhan mbla tugdi.  
					</seg>
					<seg id="b.1PE.3.7" type="verse">
						Ma d kunwi ay irgazen, ḥadret tilawin-nwen imi teẓram ur ǧhident ara am kunwi. Ilaq a tent-tqadṛem axaṭer nutenti daɣen ad weṛtent yid-wen ṛṛeḥma n Sidi Ṛebbi ; s wakka ur d-ițili ara ẓẓeṛb i tẓallit-nwen.  
					</seg>
					<seg id="b.1PE.3.8" type="verse">
						Ihi sɛut akk yiwet n lɛeqliya, myeḥmalet wway gar-awen. Sɛut tagmaț, iḥninet, ddut s wannuz. 
					</seg>
					<seg id="b.1PE.3.9" type="verse">
						Ur țțarat ara țțaṛ, ur țarrat ara rregmat i wid i kkun-iregmen ; meɛna ddɛut s lxiṛ i wiyaḍ axaṭer d annect-agi i gețṛaǧu deg-wen Sidi Ṛebbi, iwakken aț-țweṛtem lbaṛaka-ines.    
					</seg>
					<seg id="b.1PE.3.10" type="verse">
						 Win iḥemmlen tudert, +  ibɣan ad yili  d aseɛdi deg ussan-is :+ + + Ad iḥader iles-is ɣef wayen n diri+ d yimi-s seg yimeslayen ițɣuṛṛun+ .  
					</seg>
					<seg id="b.1PE.3.11" type="verse">
						Ad issebɛed iman-is ɣef cceṛ, + ad ixeddem ayen yelhan,+ ad ițnadi amek ara yili dayem di talwit,+ +  
					</seg>
					<seg id="b.1PE.3.12" type="verse">
						axaṭer Sidi Ṛebbi ṛeṣṣant wallen-is ɣef yiḥeqqiyen, + + isell-ed i tiɣṛi-nsen ; + meɛna ițeffer udem-is + ɣef wid ixeddmen cceṛ.  
					</seg>
					<seg id="b.1PE.3.13" type="verse">
						Anwa ara wen-ibɣun cceṛ ma yella tḥemmlem aț-țxedmem anagar ayen yelhan ?  
					</seg>
					<seg id="b.1PE.3.14" type="verse">
						Yerna ma yella tețwaḍelmem ɣef lḥeqq, feṛḥet ! Ur țțagadet ara imdanen, ur tḥeyyiṛet ara.  
					</seg>
					<seg id="b.1PE.3.15" type="verse">
						Ɛuzzet deg ulawen-nwen Lmasiḥ yellan d Ssid-nwen. Ilit dayem twejdem aț-țǧawbem s leɛqel d leqdeṛ i kra n wid i kkun-id-isteqsan ɣef wusirem nwen di Sidi Ṛebbi, iwakken ad ithedden wul-nwen ;  
					</seg>
					<seg id="b.1PE.3.16" type="verse">
						imiren wid i d-iskiddiben ɣef tikli-nwen ilhan deg ubrid n Lmasiḥ, ad nneḥcamen. 
					</seg>
					<seg id="b.1PE.3.17" type="verse">
						Axiṛ aț-țenṭaṛṛem ma txedmem ayen yelhan di lebɣi n Sidi Ṛebbi, wala aț-țenṭaṛṛem ma txedmem ayen n diri.  
					</seg>
					<seg id="b.1PE.3.18" type="verse">
						Lmasiḥ s yiman-is immut ; s lmut-agi-ines i gefra tamsalt n ddnub n yemdanen. Nețța yellan d aḥeqqi, immut ɣef ddemma n imednuben meṛṛa iwakken a kkun-yawi ɣer Sidi Ṛebbi. Nɣan lgețța-s meɛna yuɣal-ed ɣer tudert s tezmert n Ṛṛuḥ iqedsen.  
					</seg>
					<seg id="b.1PE.3.19" type="verse">
						S tezmert n Ṛṛuḥ iqedsen i gṛuḥ ad ibecceṛ i leṛwaḥ ițwaḥebsen, 
					</seg>
					<seg id="b.1PE.3.20" type="verse">
						yugin ad amnen, asm' akken i ten-ițṛaǧu Sidi Ṛebbi s ṣṣbeṛ akken a d-uɣalen ɣer webrid-is ; asmi i gexdem Sidna Nuḥ lbabuṛ i ɣer kecmen anagar tmanya yemdanen i gmenɛen si lḥemla n waman.  
					</seg>
					<seg id="b.1PE.3.21" type="verse">
						Aman-agi, d lemtel n weɣḍas i kkun-ițselliken ass-a ula d kunwi. Aɣḍas-agi n waman mačči d ayen i gessizdigen lǧețța n wemdan, lameɛna ițbeggin-ed belli nefka tudert-nneɣ i Sidi Ṛebbi s wul yeṣfan. Ayagi yezmer a d-yedṛu i lmend n ḥeggu n Sidna Ɛisa Lmasiḥ 
					</seg>
					<seg id="b.1PE.3.22" type="verse">
						i gulin ɣer igenni, yeṭṭef amkan n lḥekma ɣer tama tayeffust n Sidi Ṛebbi, sennig n lmalayekkat, sennig n tezmar d lḥekmat meṛṛa.  
					</seg>
				</div>
				<div id="b.1PE.4" type="chapter">
					<seg id="b.1PE.4.1" type="verse">
						Am akken inneɛtab Lmasiḥ di lǧețța-s, kunwi daɣen ilaq-awen aț-țheggim iman-nwen ; axaṭer win i genneɛtaben di lǧețța-s iṭṭaxeṛ ɣef ddnub ; 
					</seg>
					<seg id="b.1PE.4.2" type="verse">
						iwakken ussan i s-d-iqqimen di tudert-is, ad iddu s lebɣi n Sidi Ṛebbi, mačči akken ibɣa nețța.  
					</seg>
					<seg id="b.1PE.4.3" type="verse">
						Beṛka-kkun tura ! Tellam tețțeddum d wid ijehlen, ur nessin Sidi Ṛebbi : tellam d isekṛanen, tețțeddum deg webrid n lefsad d zzhu, tɛebdem lemqamat, ulawen nwen ččuṛen d ṭṭmeɛ.  
					</seg>
					<seg id="b.1PE.4.4" type="verse">
						Tura wehmen imi teṭṭaxṛem fell-asen ur tețțeddum ara deg webrid nsen i gețțawin ɣer nnger, daymi i kkaten deg-wen.  
					</seg>
					<seg id="b.1PE.4.5" type="verse">
						Lameɛna a ten-iḥaseb Sidi Ṛebbi, nețța yețḥasaben wid iddren d wid yemmuten. 
					</seg>
					<seg id="b.1PE.4.6" type="verse">
						S wakka, lexbaṛ n lxiṛ ițțubecceṛ ula i wid yemmuten iwakken ɣas țțuḥasben am imdanen n ddunit meṛṛa, ad idiren s Ṛṛuḥ iqedsen akken ibɣa Sidi Ṛebbi.  
					</seg>
					<seg id="b.1PE.4.7" type="verse">
						Taggara n ddunit tețțeddu-d ! Ɣef wannect-a, sɛut leɛqel, ɛasset ɣef yiman-nwen iwakken aț-țizmirem aț-țeẓẓallem. 
					</seg>
					<seg id="b.1PE.4.8" type="verse">
						Lḥaǧa tamezwarut, myeḥmalet wway gar-awen seg wul, axaṭer leḥmala tețsamaḥ aṭas n ddnubat.  
					</seg>
					<seg id="b.1PE.4.9" type="verse">
						Țmesṭerḥabet wway gar-awen s wul iṣfan. 
					</seg>
					<seg id="b.1PE.4.10" type="verse">
						Mkul yiwen deg-wen d acu n tikci i s-d-ifka Sidi Ṛebbi, ihi sxedmet-eț iwakken ad sfaydin wiyaḍ seg-s. 
					</seg>
					<seg id="b.1PE.4.11" type="verse">
						Win i wumi i d-yețțunefk ad ihḍeṛ, ilaq ad ihḍeṛ s imeslayen i s-d-ițțasen s ɣuṛ Sidi Ṛebbi. Akken daɣen ma yella wayeḍ ițțunefk-as-ed ad iqdec, ad iqdec ɣef wiyaḍ s tezmert i s-d-ifka Sidi Ṛebbi. Iwakken di yal ccɣel, ad ițwaḥmed Sidi Ṛebbi s yisem n Ɛisa Lmasiḥ, bab n tezmert ț-țmanegt si lǧil ɣer lǧil. Amin !  
					</seg>
					<seg id="b.1PE.4.12" type="verse">
						A wid eɛzizen ! Ur wehhmet ara ɣef wujeṛṛeb i d-iɣellin fell-awen am tmes, ur xellɛet ara, axaṭer ayagi ilaq a d-idṛu. 
					</seg>
					<seg id="b.1PE.4.13" type="verse">
						Lameɛna feṛḥet imi i tețțekkim di leɛtab n Lmasiḥ, axaṭer asm' ara d-tban tmanegt-is, aț-țfeṛḥem yid-es lfeṛḥ d ameqqran.  
					</seg>
					<seg id="b.1PE.4.14" type="verse">
						Amarezg-nwen ma yella iɛedda fell-awen lbaṭel imi tumnem s Lmasiḥ ! Axaṭer Ṛṛuḥ iqedsen iččuṛen ț-țamanegt, Ṛṛuḥ n Sidi Ṛebbi yella deg-wen ! 
					</seg>
					<seg id="b.1PE.4.15" type="verse">
						Ḥadret a d-yili gar-awen win ara ițwaqehṛen axaṭer yenɣa tamgeṛṭ neɣ yuker, neɣ iger iman-is di lecɣal n wiyaḍ ; 
					</seg>
					<seg id="b.1PE.4.16" type="verse">
						lameɛna ma yella ițwaqheṛ imi yumen s Lmasiḥ, ur ilaq ara ad inneḥcam ; ilaq ad iḥmed Sidi Ṛebbi ɣef yisem-agi.  
					</seg>
					<seg id="b.1PE.4.17" type="verse">
						Yewweḍ-ed lweqt n lḥisab n Sidi Ṛebbi ; yerna ad ibdu seg wat wexxam-is. Ihi ma yella seg-neɣ ara ibdu lḥisab, amek ara tili taggara n wid ur numin ara s lexbaṛ n lxiṛ n Sidi Ṛebbi ?  
					</seg>
					<seg id="b.1PE.4.18" type="verse">
						Ma yella iwɛeṛ-as i uḥeqqi iwakken ad ițwasellek, amek ara tedṛu ihi d wemcum ur numin ara s Sidi Ṛebbi ?  
					</seg>
					<seg id="b.1PE.4.19" type="verse">
						Ma yella s lebɣi n Sidi Ṛebbi i genneɛtab yiwen ; ilaq ad yerr kullec ger ifassen n win i t-id-ixelqen, ad ițkel fell-as, ad ikemmel di lecɣal-is ilhan.  
					</seg>
				</div>
				<div id="b.1PE.5" type="chapter">
					<seg id="b.1PE.5.1" type="verse">
						Ad nhuɣ tura imeqqranen di liman yellan gar-awen. Nekk yellan d ameqqran am nutni, nekk iḥedṛen i leɛtab n Lmasiḥ, ițekkan di tmanegt-is ara d-ibanen ; a ten weṣṣiɣ : 
					</seg>
					<seg id="b.1PE.5.2" type="verse">
						Ḥadret wid i wen-d-iwekkel Sidi Ṛebbi akken ițḥadar umeksa ɣef qeḍɛit-is ; lhit ihi yid-sen s lebɣi-nwen, mačči sennig n wulawen-nwen, xedmet ayagi ɣef wudem n Sidi Ṛebbi mačči s ṭṭmeɛ.  
					</seg>
					<seg id="b.1PE.5.3" type="verse">
						Ur ssimɣuṛet ara iman-nwen ɣef wid i wen-d-iwekkel Sidi Ṛebbi, meɛna ilit d lemtel ara tebɛen. 
					</seg>
					<seg id="b.1PE.5.4" type="verse">
						Imiren asm' ara d-iban win yellan sennig imeqqranen meṛṛa, a wen d-tețțunefk tɛeṣṣabt n tmanegt ur nfennu.  
					</seg>
					<seg id="b.1PE.5.5" type="verse">
						Ula d kunwi daɣen ay ilmeẓyen, qadṛet imeqqranen di liman ! Ddut s leqdeṛ d wannuz, axaṭer Sidi Ṛebbi ur iqebbel ara wid ițzuxxun, meɛna ițțak ṛṛeḥma-s i wid ițțanzen.  
					</seg>
					<seg id="b.1PE.5.6" type="verse">
						Anzet ihi seddaw ufus iǧehden n Sidi Ṛebbi, iwakken a kkun-irfed di teswiɛt ilaqen. 
					</seg>
					<seg id="b.1PE.5.7" type="verse">
						Rret akk iɣeblan-nwen ger ifassen-is, axaṭer ițḥebbiṛ fell-awen.  
					</seg>
					<seg id="b.1PE.5.8" type="verse">
						Ḥadret, Ɛasset iman-nwen axaṭer aɛdaw-nwen d Cciṭan, ițezzi iṛeɛɛed am yizem, ițqellib anwa ara issebleɛ.  
					</seg>
					<seg id="b.1PE.5.9" type="verse">
						Ur s-țaǧǧat ara abrid, sɛut liman iǧehden ; axaṭer teẓram belli atmaten nwen di ddunit meṛṛa, akka i tdeṛṛu yid-sen am kunwi.  
					</seg>
					<seg id="b.1PE.5.10" type="verse">
						M'ara tenneɛtabem kra n wussan, Sidi Ṛebbi Bab n mkul ṛṛeḥma i kkun-ixtaṛen s Ɛisa Lmasiḥ iwakken aț-țilim di tmanegt-is ițdumun, a kkun-iheggi, a kkun iseggem, a kkun-isseǧhed, iwakken ur tɣellim ara.  
					</seg>
					<seg id="b.1PE.5.11" type="verse">
						I nețța lḥekma si lǧil ɣer lǧil. Amin !  
					</seg>
					<seg id="b.1PE.5.12" type="verse">
						S ufus n gma-tneɣ eɛzizen Silwan i ɣef nețkel, i wen-d-uriɣ kra n imeslayen-agi iwakken a kkun-nhuɣ yerna ad cehdeɣ belli ț-țagi i d ṛṛeḥma n tideț n Sidi Ṛebbi s wayes tumnem. 
					</seg>
					<seg id="b.1PE.5.13" type="verse">
						Tajmaɛt n watmaten yumnen s Lmasiḥ, yellan di temdint n Babilun țsellimen-d fell-awen ; ula d mmi Maṛqus ițsellim fell-awen.  
					</seg>
					<seg id="b.1PE.5.14" type="verse">
						Msalamet wway gar-awen am atmaten ; talwit a d-ters fell-awen kunwi yumnen s Lmasiḥ.  
					</seg>
				</div>
			</div>
			<div id="b.2PE" type="book">
				<div id="b.2PE.1" type="chapter">
					<seg id="b.2PE.1.1" type="verse">
						Nekk Semɛun Buṭrus, d aqeddac, d amceggeɛ n Ɛisa Lmasiḥ, i wid akk yesɛan liman am nukni, s lḥeqq n Sidi Ṛebbi Illu-nneɣ akk-d umsellek nneɣ Ɛisa Lmasiḥ. 
					</seg>
					<seg id="b.2PE.1.2" type="verse">
						Ṛṛeḥma ț-țalwit a wen-d tețțunefkent s tugeț, s tmusni n Sidi Ṛebbi akk-d Ssid-nneɣ Ɛisa.  
					</seg>
					<seg id="b.2PE.1.3" type="verse">
						Tazmert n Sidi Ṛebbi tefka yaɣ-ed ayen akk ilaqen i tudert d ṭṭaɛa ; yis i ɣ-d-isbeggen win akken i ɣ-ixtaṛen s ṛṛeḥma-s ț-țmanegt-is.  
					</seg>
					<seg id="b.2PE.1.4" type="verse">
						Yis-sent daɣen i ɣ-d-tețțunefkent lemɛahdat yesɛan azal d ameqqran, iwakken s tmanegt-agi-ines akk-d ṛṛeḥma-s, aț-țekkim di lecɣal n Sidi Ṛebbi, aț-țbeɛdem ɣef ṭṭmeɛ ițțawin ɣer lefsad n ddunit.  
					</seg>
					<seg id="b.2PE.1.5" type="verse">
						Ɣef ayagi, ǧehdet, ẓewṛet iwakken aț-țernum i liman-nwen tikli yeṣfan, i tikli yeṣfan tamusni ;  
					</seg>
					<seg id="b.2PE.1.6" type="verse">
						i tmusni rnut ḥekmet deg yiman nwen, ṣebṛet, i ṣṣbeṛ rnut ṭṭaɛa, 
					</seg>
					<seg id="b.2PE.1.7" type="verse">
						i ṭṭaɛa tagmaț, i tegmaț leḥmala.  
					</seg>
					<seg id="b.2PE.1.8" type="verse">
						Ma yella wannect-agi deg-wen s tugeț, ur tețțilim ara d imeɛdazen, yerna ur tețɣimim ara mbla tamusni n Ssid-nneɣ Ɛisa Lmasiḥ.  
					</seg>
					<seg id="b.2PE.1.9" type="verse">
						Ma d win ixuṣṣen deg wannect-agi, am uderɣal isferfuden, ur ițwali ara, ițțu akk ddnubat-is iɛeddan i s-isemmeḥ Sidi Ṛebbi.  
					</seg>
					<seg id="b.2PE.1.10" type="verse">
						Ay atmaten, ẓewṛet, sǧehdet iman-nwen deg wannect-agi imi d Sidi Ṛebbi i wen-d-issawlen, d nețța i kkun-ixtaṛen. Ma txedmem ayagi, ur tɣellim ara.  
					</seg>
					<seg id="b.2PE.1.11" type="verse">
						S wakka daɣen ara wen-teldi tewwurt iwakken aț-țkecmem ɣer tgeldit ițdumun n Ssid-nneɣ Ɛisa Lmasiḥ, amsellek-nneɣ.  
					</seg>
					<seg id="b.2PE.1.12" type="verse">
						A wen-d-țɛawadeɣ dayem annect-agi meṛṛa ɣas akken tesnem tideț-agi yerna teṭṭfem deg-s. 
					</seg>
					<seg id="b.2PE.1.13" type="verse">
						Skud mazal-iyi ddreɣ, ilaq-iyi a kkun-nhuɣ iwakken ur tɣeflem ara.  
					</seg>
					<seg id="b.2PE.1.14" type="verse">
						Axaṭer ẓriɣ belli qṛib ad ṛuḥeɣ si ddunit-agi, am akken i yi-d-ixebbeṛ Ssid-nneɣ Ɛisa Lmasiḥ ; 
					</seg>
					<seg id="b.2PE.1.15" type="verse">
						daymi i xeddmeɣ ayen iwumi zemreɣ iwakken ɣas mmuteɣ, a d-temmektim ayen akk i wen slemdeɣ.  
					</seg>
					<seg id="b.2PE.1.16" type="verse">
						Mačči ț-țimucuha i wen-d newwi mi i wen-d-neḥka ɣef tezmert n Ssid-nneɣ Ɛisa Lmasiḥ ț-țuɣalin-is, meɛna s wallen-nneɣ i nwala tamanegt-is.  
					</seg>
					<seg id="b.2PE.1.17" type="verse">
						Nella yid-es asm' akken i s-d isbeggen Baba Ṛebbi ccan ț-țezmert, asm' akken i d-inṭeq Bab n tmanegt s imeslayen-agi : Wagi d Mmi eɛzizen deg-s i gella lfeṛḥ-iw.  
					</seg>
					<seg id="b.2PE.1.18" type="verse">
						Sṣut-agi i d-ikkan seg igenni, nesla-yas s yiman-nneɣ mi nella yid-es deg udrar iqedsen,  
					</seg>
					<seg id="b.2PE.1.19" type="verse">
						yerna numen s wayen i ɣ-d xebbṛen lenbiya di tira iqedsen belli ț-țideț ; nenha-kkun aț-țerrem ddehn nwen ɣuṛ-sent, axaṭer ț-țaftilt iceɛlen di ṭṭlam alamma yuli wass, alamma ifeǧǧeǧ yitri n ṣṣbeḥ deg ulawen nwen. 
					</seg>
					<seg id="b.2PE.1.20" type="verse">
						Uqbel kullec, ẓret belli imeslayen akk i d-nnan lenbiya, yuran di tektabt iqedsen, ur d-kkin ara s ɣuṛ-sen ; 
					</seg>
					<seg id="b.2PE.1.21" type="verse">
						axaṭeṛ ulac ayen i d-xebbṛen s tmusni-nsen nutni, meɛna s tezmert n Ṛṛuḥ iqedsen i d-nnan imeslayen i d-ikkan s ɣuṛ Sidi Ṛebbi.  
					</seg>
				</div>
				<div id="b.2PE.2" type="chapter">
					<seg id="b.2PE.2.1" type="verse">
						Si zik llan lenbiya n lekdeb ger lɣaci, akken daɣen ara d-kkren gar-awen wid ara kkun-iɣuṛṛen s uselmed-nsen. A d-skecmen tamusni-nsen n lekdeb d usexṛeb, ad nekṛen ula d amsellek i ten-id-icufɛen ; s wakka ara d-sseɣlin ɣef yiman-nsen tawaɣit ur bnin fell-as. 
					</seg>
					<seg id="b.2PE.2.2" type="verse">
						Ɣas akken ffɣen i webrid, aṭas ara ten-iḍefṛen, ɣef ddemma-nsen ara ițwargem webrid n tideț ; 
					</seg>
					<seg id="b.2PE.2.3" type="verse">
						a ten-yawi ṭṭmeɛ, a wen kellxen s imeslayen n lekdeb ; meɛna nnger-nsen ur ițɛeṭṭil ara, tawaɣit tețṛaǧu-ten.  
					</seg>
					<seg id="b.2PE.2.4" type="verse">
						Teẓram belli Sidi Ṛebbi ur iḥunn ara ɣef lmalayekkat yeffɣen i webrid, meɛna iḍeggeṛ-iten ɣer tesraft lqayen n ṭṭlam anda țwaqnent, țṛaǧunt lḥisab.  
					</seg>
					<seg id="b.2PE.2.5" type="verse">
						Ur iḥunn ara daɣen ɣef yemdanen n zzman aqdim asm' akken i sen-d iceggeɛ lḥemla n waman i lɣaci amcum ; issemneɛ seg-sen anagar Sidna Nuḥ ițbecciṛen lḥeqq n Sidi Ṛebbi, akk-d sebɛa n yemdanen yid-es.  
					</seg>
					<seg id="b.2PE.2.6" type="verse">
						Iɛuqeb timdinin n Sudum d Gumuṛ, issenger-itent, isxeḍ-itent s tmes, yerra-tent d iɣed ; ifka-d ayagi d lemtel i yemcumen iwakken ad ẓren d acu i ten-ițṛaǧun.  
					</seg>
					<seg id="b.2PE.2.7" type="verse">
						Issemneɛ anagar Luṭ yellan d aḥeqqi, yemmuɣbnen ɣef yir lecɣal n lɣaci amcum yellan di zzman-is.  
					</seg>
					<seg id="b.2PE.2.8" type="verse">
						Argaz-agi aḥeqqi ițɛicin gar-asen, itețț-it wul-is ɣef ayen i gsell d wayen țwalint wallen-is yal ass, ɣef yir tikli nsen d yir lecɣal-nsen.  
					</seg>
					<seg id="b.2PE.2.9" type="verse">
						S wakka Sidi Ṛebbi yeẓra amek ara isellek di teswiɛin iweɛṛen imdanen i gțeklen fell-as ; ma d imcumen a ten-yerr ɣer rrif i lɛiqab i d-iteddun ass n lḥisab.  
					</seg>
					<seg id="b.2PE.2.10" type="verse">
						Ad iɛaqeb widak-nni i gxeddmen lefsad, ițnadin anagar lebɣi n tnefsit-nsen, imi ur țțaken ara lqima i lhiba n Sidi Ṛebbi. Ur țqadaṛen ara, qebbḥen, ur uggaden ara ad regmen ula d lmalayekkat.  
					</seg>
					<seg id="b.2PE.2.11" type="verse">
						Ma d lmalayekkat yesɛan lqeḍra ț-țezmert sennig wid yesselmaden lekdeb, ur sen-țarrant ara rregmat zdat Sidi Ṛebbi.  
					</seg>
					<seg id="b.2PE.2.12" type="verse">
						Meɛna imdanen-agi țɛicin am lmal n lexla, lhan kan i ṣṣyada, ur țxemmimen ara, reggmen ayen ur ssinen ; ad ɣlin di tesraft n ddnubat nsen, ad mmuṛdsen akken ițmuṛdus lmal.  
					</seg>
					<seg id="b.2PE.2.13" type="verse">
						D lbaṭel zerɛen ara d-megren, țțafen lfeṛḥ-nsen mi xeddmen ɛinani lebɣi n tnefsit-nsen. Sčuṛen d lɛib akk-d lḥecma, yerna m' ara qqimen yid-wen ɣer lmakla, ur țsetḥin ara s lehduṛ-nsen d ukellex-nsen.  
					</seg>
					<seg id="b.2PE.2.14" type="verse">
						Sṭamaɛen anagar yir tilawin iwakken ad znun yid-sent ; ur ɛeggun ara di ddnubat i xeddmen, țɣuṛṛun imdanen ur neǧhid ara di liman, ččuṛen d ṭṭmeɛ, ț-țarwa n deɛwessu.  
					</seg>
					<seg id="b.2PE.2.15" type="verse">
						Sǧan abrid n lewqam, ɛeṛqen mi tebɛen abrid i gewwi Belɛam mmi-s n Biɛuṛ i gḥemmlen ad yerbeḥ idrimen s lexdeɛ. 
					</seg>
					<seg id="b.2PE.2.16" type="verse">
						Lameɛna iḥeccem-it Sidi Ṛebbi, mi d-issenṭeq ɣuṛ-es taɣyult tagugamt s ṣṣut n wemdan ; s wakka i t-iḥbes, iwakken ur ițkemmil ara di yir ccɣel-is.  
					</seg>
					<seg id="b.2PE.2.17" type="verse">
						Imdanen-agi am tliwa iqquṛen, am usigna y  
					</seg>
					<seg id="b.2PE.2.21" type="verse">
						Axiṛ-asen i yemdanen-agi lemmer ur ssinen ara abrid n lḥeqq, wala imi i t-ssnen uɣalen ṭṭaxṛen i lameṛ iqedsen i sen-d-ițțucegɛen s ɣuṛ Sidi Ṛebbi.  
					</seg>
					<seg id="b.2PE.2.22" type="verse">
						Yedṛa yid-sen am akken yella di lemtul : Ițțuɣal weqjun ɣer iriran-is ; qqaṛen daɣen : Ilef iwumi ssarden, yuɣal imiren kan ad ixnunes deg waluḍ.  
					</seg>
				</div>
				<div id="b.2PE.3" type="chapter">
					<seg id="b.2PE.3.1" type="verse">
						Ay iḥbiben, ațah tebṛaț-iw tis snat i wen-d-uriɣ. Di snat yid-sent nudaɣ amek ara d-ssakiɣ di leɛqel nwen ixemmimen iṣfan s uselmed-agi i wen-d-smektaɣ.  
					</seg>
					<seg id="b.2PE.3.2" type="verse">
						Bɣiɣ a d temmektim imeslayen i d-nnan lenbiya iqedsen akk-d lameṛ n Ssid-nneɣ Ɛisa Lmasiḥ amsellek nneɣ, i wen-slemden yakan imceggɛen n Sidi Ṛebbi.  
					</seg>
					<seg id="b.2PE.3.3" type="verse">
						Tazwara, ilaq aț-țeẓrem belli deg ussan ineggura a d-kkren yemdanen ara iɛicen s lebɣi n tnefsit-nsen, yerna ad tmesxiṛen fell-awen ; 
					</seg>
					<seg id="b.2PE.3.4" type="verse">
						a wen-d-qqaṛen : anaɣ yenna-yawen a d-uɣaleɣ, ihi anda yella tura ? Lejdud-nneɣ ɛeddan mmuten, ulac ayen i gbeddlen seg wasmi i d-texleq ddunit. 
					</seg>
					<seg id="b.2PE.3.5" type="verse">
						Țțun belli di zzman aqdim asmi i d-ixleq Sidi Ṛebbi igenwan d lqaɛa ; s wawal-is i d-issufeɣ lqaɛa seg waman ;  
					</seg>
					<seg id="b.2PE.3.6" type="verse">
						S wawal-is daɣen i gessenger ddunit s lḥemla n waman.  
					</seg>
					<seg id="b.2PE.3.7" type="verse">
						Ula d igenwan d lqaɛa n tura s wawal-is daɣen i ten-ihegga iwakken a ten-issenger s tmes ass n lḥisab asm' ara iɛaqeb wid ur nḍuɛ ara Sidi Ṛebbi.  
					</seg>
					<seg id="b.2PE.3.8" type="verse">
						Ay iɛzizen ! Ɣuṛ-wat aț-țețțum ayagi : ɣer Sidi Ṛebbi alef n iseggasen am yiwen wass, yiwen wass am alef n iseggasen.  
					</seg>
					<seg id="b.2PE.3.9" type="verse">
						Sidi Ṛebbi ur ițɛeṭṭil ara ad ixdem ayen i d-yenna ; ɣas akken kra n yemdanen ɣilen iɛeṭṭel ; meɛna nețța d ṣṣbeṛ i wen-iṣebbeṛ iwakken ur inegger ula yiwen deg-wen, yebɣa a d-tuɣalem akk ɣer ubrid-is.  
					</seg>
					<seg id="b.2PE.3.10" type="verse">
						Ass n Sidi Ṛebbi a d-yas akken i d-ițțas umakar. Igenwan ad negren s yiwen zzhir d ameqqran, ayen yellan deg igenwan a t-tečč tmes, lqaɛa d wayen i ț-iɛemmṛen ad fnun.  
					</seg>
					<seg id="b.2PE.3.11" type="verse">
						Imi ayagi meṛṛa ad ifnu, acḥal i wen-ilaq aț-țḍuɛem Sidi Ṛebbi, aț-țeṣfum di tikli-nwen !  
					</seg>
					<seg id="b.2PE.3.12" type="verse">
						Aṛǧut, xedmet lmeǧhud-nwen iwakken a d-yeɛjel wass n Sidi Ṛebbi. Ass-nni i deg ara tekker tmes deg igenwan, i deg ara yefsi kra n wayen yellan deg-sen. 
					</seg>
					<seg id="b.2PE.3.13" type="verse">
						Meɛna nețṛaǧu am akken i ɣ-t-id-iɛuhed Sidi Ṛebbi : Igenwan d lqaɛa imaynuten ( ijdiden ), i deg ara izdeɣ lḥeqq.  
					</seg>
					<seg id="b.2PE.3.14" type="verse">
						Daymi ay iɛzizen, deg uṛaǧu-agi tețṛaǧum ḥeṛset iman-nwen iwakken a kkun-id-yaf di lehna, zeddigit, mbla lɛib.  
					</seg>
					<seg id="b.2PE.3.15" type="verse">
						Ḥṣut belli ṣṣbeṛ ameqqran n Sidi Ṛebbi, d leslak-nwen ! Am akken i wen-t-id-yura gma-tneɣ eɛzizen Bulus s tmusni i s-d-ițțunefken.  
					</seg>
					<seg id="b.2PE.3.16" type="verse">
						D ayen i wen-d-iqqaṛ daɣen di mkul tabṛaț i deg i d-immeslay ɣef temsalin-agi. Llan deg-sent imeslayen iweɛṛen i lefhama, daymi imdanen ur neǧhid ara di liman, ixuṣṣen di lefhama, sseɛwajen lmeɛna-nsen akken i sseɛwajen ula ț-țira nniḍen, ayagi xeddmen-t i nnger-nsen.  
					</seg>
					<seg id="b.2PE.3.17" type="verse">
						A wid eɛzizen, kunwi yeslan s wannect-agi meṛṛa, ḥadret ɣef yiman-nwen, ɣuṛ-wat a kkun-ɣuṛṛen yemcumen ur numin ara s Sidi Ṛebbi, a kkun-sbeɛden ɣef ubrid-is i deg teṭṭfem.  
					</seg>
					<seg id="b.2PE.3.18" type="verse">
						Lameɛna nnernit di tmusni d ṛṛeḥma n Ssid-nneɣ Ɛisa Lmasiḥ, Amsellek-nneɣ. I nețța tamanegt am ass-a am ussan i d-iteddun i dayem. Amin !  
					</seg>
				</div>
			</div>
			<div id="b.1JO" type="book">
				<div id="b.1JO.1" type="chapter">
					<seg id="b.1JO.1.1" type="verse">
						Ɣef wayen yeɛnan win yellan d awal n tudert, i gellan si tazwara : nesla-yas yerna neẓra-t s wallen-nneɣ, nnulent ifassen-nneɣ yerna nerra ddehn-nneɣ ɣuṛ-es. 
					</seg>
					<seg id="b.1JO.1.2" type="verse">
						Tudert tban-ed, nwala-ț, nețcehhid fell-as, yerna nețbecciṛ-awen-d tudert n dayem yellan ɣer tama n Sidi Ṛebbi, tura tban-aɣ-ed.  
					</seg>
					<seg id="b.1JO.1.3" type="verse">
						Ayen nwala d wayen nesla nxebbeṛ-awen-t-id, iwakken ula d kunwi aț-țekkim di tdukkli-nneɣ, akken nella nukni d Baba-tneɣ Ṛebbi akk-d Mmi-s, Ɛisa Lmasiḥ. 
					</seg>
					<seg id="b.1JO.1.4" type="verse">
						Uriɣ-awen ayagi iwakken lfeṛḥ nneɣ ad innekmal.  
					</seg>
					<seg id="b.1JO.1.5" type="verse">
						Ayen nesla s ɣuṛ Ɛisa Lmasiḥ newwi-yawen-t-id : Sidi Ṛebbi ț-țafat, ur yelli ara deg-s ṭṭlam.  
					</seg>
					<seg id="b.1JO.1.6" type="verse">
						Ma neqqaṛ deg webrid n Ṛebbi i nella yili mazal-aɣ nteddu di ṭṭlam, neskaddeb nexḍa i webrid n tideț.  
					</seg>
					<seg id="b.1JO.1.7" type="verse">
						Meɛna ma yella nteddu di tafat am akken i gella nețța di tafat, ad ddukklen wulawen-nneɣ, yerna ddnubat-nneɣ ad iriden s idammen n Mmi-s Ɛisa Lmasiḥ.  
					</seg>
					<seg id="b.1JO.1.8" type="verse">
						Ma neqqaṛ ur yelli deg-nneɣ ddnub, atan neskaddeb ɣef yiman-nneɣ, tideț ur telli deg-nneɣ. 
					</seg>
					<seg id="b.1JO.1.9" type="verse">
						Meɛna ma nețqiṛṛi s ddnubat-nneɣ i Sidi Ṛebbi, nețța yellan d aḥeqqi, nezmer a nețkel fell-as a ɣ-isameḥ ddnubat-nneɣ, a ɣ-isellek si lbaṭel.  
					</seg>
					<seg id="b.1JO.1.10" type="verse">
						Ma neqqaṛ mačči d imednuben i nella, nerra Sidi Ṛebbi d akeddab, awal-is ur yelli ara deg-nneɣ.  
					</seg>
				</div>
				<div id="b.1JO.2" type="chapter">
					<seg id="b.1JO.2.1" type="verse">
						Ay arraw-iw imeẓyanen, uriɣ awen ayagi iwakken aț-țexḍum i ddnub, meɛna ma yeɣli yiwen di ddnub, nesɛa win yețḥuddun fell-aɣ ɣer Baba Ṛebbi, d Ɛisa Lmasiḥ yellan d aḥeqqi.  
					</seg>
					<seg id="b.1JO.2.2" type="verse">
						Mačči ɣef ddemma n ddnubat nneɣ kan i gefka iman-is d asfel meɛna ula ɣef ddemma n ddnubat n yemdanen n ddunit meṛṛa.  
					</seg>
					<seg id="b.1JO.2.3" type="verse">
						Ihi ma nețțaɣ awal i Sidi Ṛebbi yerna nḥerrez lumuṛat-is, d ayagi ara d-isbeggnen belli nessen-it. 
					</seg>
					<seg id="b.1JO.2.4" type="verse">
						Win ara yinin : ssneɣ Ṛebbi yili ur yeṭṭif ara di lumuṛat-is, d akeddab, ulac deg-s tideț.  
					</seg>
					<seg id="b.1JO.2.5" type="verse">
						Ma d win yețțaɣen awal-is, iḥemmel Sidi Ṛebbi seg-wul-is. S wakka ara d-iban belli d ayla n Sidi Ṛebbi i nella.  
					</seg>
					<seg id="b.1JO.2.6" type="verse">
						Win ara yinin ṭṭfeɣ di Sidi Ṛebbi, ilaq ad ilḥu am akken yelḥa Lmasiḥ.  
					</seg>
					<seg id="b.1JO.2.7" type="verse">
						A wid eɛzizen, di tebṛaț-agi mačči d lameṛ ajdid i wen-d-wwiɣ, meɛna d lexbaṛ-nni i kkun-id-iwḍen si tazwara ; lameṛ-agi d awal-nni i wumi teslam yakan.  
					</seg>
					<seg id="b.1JO.2.8" type="verse">
						Meɛna zemreɣ a d-iniɣ belli lameṛ-agi d ajdid. Tideț-agi tban-ed di Lmasiḥ, tban-ed daɣen deg-wen ; imi ṭṭlam ițwexxiṛ, tafat n tideț tfeǧǧeǧ yakan.  
					</seg>
					<seg id="b.1JO.2.9" type="verse">
						Win yeqqaṛen leḥḥuɣ di tafat, yili nețța yekṛeh gma-s, mazal-it di ṭṭlam. 
					</seg>
					<seg id="b.1JO.2.10" type="verse">
						Win iḥemmlen gma-s, di tafat i gețțili, ur yelli ara deg-s wayen ara t-isseɣlin. 
					</seg>
					<seg id="b.1JO.2.11" type="verse">
						Ma d win ikeṛhen gma-s, di ṭṭlam i gella ; iteddu di ṭṭlam ur yeẓri anda ileḥḥu, axaṭer ṭṭlam isderɣel-as allen.  
					</seg>
					<seg id="b.1JO.2.12" type="verse">
						Uriɣ-awen ayagi ay ilmeẓyen imi i wen-țwaɛfan ddnubat-nwen ɣef ddemma n yisem-is.  
					</seg>
					<seg id="b.1JO.2.13" type="verse">
						Uriɣ-awen ay ibabaten, axaṭer tesnem win yellan si tazwara.  Uriɣ-awen ay ilmeẓyen, axaṭer tɣelbem amcum. Akken i wen-d-nniɣ yakan ay ilmeẓyen, uriɣ-awen axaṭer tesnem Baba Ṛebbi. 
					</seg>
					<seg id="b.1JO.2.14" type="verse">
						Uriɣ-awen ay ibabaten, axaṭer tesnem win yellan si tazwara. Uriɣ-awen ay ilmeẓyen, axaṭer tǧehdem, awal n Sidi Ṛebbi yezdeɣ deg-wen yerna tɣelbem amcum.  
					</seg>
					<seg id="b.1JO.2.15" type="verse">
						Ur ḥemmlet ara ddunit d wayen yellan deg-s. Ma yella walebɛaḍ ihemmel ddunit, leḥmala n baba Ṛebbi ur telli ara deg-s ; 
					</seg>
					<seg id="b.1JO.2.16" type="verse">
						axaṭer ayen akk yellan di ddunit, lebɣi n tnefsit, ṭṭmeɛ di kra n wayen i gɛeǧben i wallen akk-d zzux i d ițekken si cci n ddunit, mačči s ɣuṛ Baba Ṛebbi i d-kkan lameɛna si ddunit.  
					</seg>
					<seg id="b.1JO.2.17" type="verse">
						Ddunit d wayen yellan deg-s ad iɛeddi, kullec ad ikfu ; ma d win ixeddmen lebɣi n Sidi Ṛebbi ad yidir i dayem.  
					</seg>
					<seg id="b.1JO.2.18" type="verse">
						Ay arrac imeẓyanen, ț-țaswiɛt taneggarut ; am akken teslam belli aɛdaw n Lmasiḥ iteddu-d, atan tura aṭas n yeɛdawen n Lmasiḥ i d-ibanen ; s wakka ara neɛqel belli d lweqt aneggaru.  
					</seg>
					<seg id="b.1JO.2.19" type="verse">
						Sṭaxṛen fell-aɣ axaṭer ur llin ara seg-neɣ ; lemmer llin seg-neɣ, tili qqimen yid-nneɣ ; ṭṭaxṛen fell-aneɣ iwakken a d-iban belli ur llin ara seg-neɣ.  
					</seg>
					<seg id="b.1JO.2.20" type="verse">
						Ma d kunwi, yesmar-ed fell awen Lmasiḥ Ṛṛuḥ iqedsen, yerna tessnem akk tideț. 
					</seg>
					<seg id="b.1JO.2.21" type="verse">
						Uriɣ-awen mačči imi ur tessinem ara tideț, lameɛna imi ț-tesnem axaṭer ulac lekdeb i d itekken si tideț.  
					</seg>
					<seg id="b.1JO.2.22" type="verse">
						Anwa i d akeddab anagar win inekkṛen belli Ɛisa d Lmasiḥ. Aɛdaw n Lmasiḥ, d winna i gnekkṛen Baba Ṛebbi akk-d Mmi-s.  
					</seg>
					<seg id="b.1JO.2.23" type="verse">
						Win ara inekṛen Mmi-s n Ṛebbi yenkeṛ daɣen Baba Ṛebbi, ma d win iqeblen Mmi-s n Ṛebbi yeqbel Baba Ṛebbi. 
					</seg>
					<seg id="b.1JO.2.24" type="verse">
						Ma d kunwi, ayen teslam si tazwara ilaq aț-țeṭṭfem deg-s ; ma yella tjemɛem-t deg ulawen-nwen, ula d kunwi aț-țilim di tdukkli akk-d Baba Ṛebbi d Mmi-s. 
					</seg>
					<seg id="b.1JO.2.25" type="verse">
						Atan lweɛd i ɣ-d-ifka Lmasiḥ : ț-țudert yețdumun.  
					</seg>
					<seg id="b.1JO.2.26" type="verse">
						Uriɣ-awen ayagi ɣef wid yețnadin a kkun-ɣuṛṛen. 
					</seg>
					<seg id="b.1JO.2.27" type="verse">
						Ma d kunwi, Ṛṛuḥ iqedsen i d-yesmar fell-awen Lmasiḥ yezga deg-wen, ur teḥwaǧem ara win ara kkun-islemden ; axaṭer d Ṛṛuḥ iqedsen i d-immaren fell-awen i kkun-isselmaden. Ayen i wen-yesselmad ț-țideț, ur yeskiddib ara. Sṭfet ihi di Lmasiḥ am akken i wen-t-isselmed Ṛṛuḥ iqedsen. 
					</seg>
					<seg id="b.1JO.2.28" type="verse">
						Ihi tura ay arrac imeẓyanen ṭṭfet di Lmasiḥ iwakken asm'ara d-iban a nesɛu lețkal, ur nțeffer ara fell-as si lḥecma ass n tuɣalin-is. 
					</seg>
					<seg id="b.1JO.2.29" type="verse">
						Imi teẓram belli Lmasiḥ d aḥeqqi, ilaq aț-țeẓrem daɣen kra n win ixeddmen lḥeqq s ɣuṛ-es i d-ikka.  
					</seg>
				</div>
				<div id="b.1JO.3" type="chapter">
					<seg id="b.1JO.3.1" type="verse">
						Walit acḥal i ɣ-iḥemmel Baba Ṛebbi, armi nețțusemma d arraw-is ! yerna ț-țideț d arraw-is i nella. Ddunit ur aɣ-teɛqil ara d arraw n Ṛebbi imi ur tessin ara Sidi Ṛebbi.  
					</seg>
					<seg id="b.1JO.3.2" type="verse">
						A wid eɛzizen, aql-aɣ tura d arraw n Ṛebbi, ayen akken ara nuɣal werɛad i d-yedṛi, lameɛna neẓra belli m'ara d-yedṛu, a nili am nețța, axaṭer a t-nwali akken yella.  
					</seg>
					<seg id="b.1JO.3.3" type="verse">
						Kra n win yessaramen deg-s ad yeṣfu akken yeṣfa Lmasiḥ.  
					</seg>
					<seg id="b.1JO.3.4" type="verse">
						Kra n win idenben yerẓa ccariɛa n Sidi Ṛebbi, axaṭer ddnub ț-țaṛuẓi n ccariɛa. 
					</seg>
					<seg id="b.1JO.3.5" type="verse">
						Teẓram belli Lmasiḥ yusa-d iwakken ad ikkes ddnub nețța ur nesɛi ddnub. 
					</seg>
					<seg id="b.1JO.3.6" type="verse">
						Kra n win yeṭṭfen deg-s ixeṭṭu i ddnub ; kra n win yețɛicin di ddnub ur t-iwala ur t-yessin.  
					</seg>
					<seg id="b.1JO.3.7" type="verse">
						Ay arrac imeẓyanen, ɣuṛ-wat win ara kkun-iɣuṛṛen. Win iteddun s lḥeqq d aḥeqqi akken yella Sidna Ɛisa d aḥeqqi.  
					</seg>
					<seg id="b.1JO.3.8" type="verse">
						Win yețɛicin di ddnub yedda d Cciṭan, axaṭer d nețța i d amednub amezwaru. Ɣef ddemma n wayagi i d-yusa Mmi-s n Ṛebbi iwakken ad yessenger lecɣal n Cciṭan.  
					</seg>
					<seg id="b.1JO.3.9" type="verse">
						Kra n wid yellan d arraw n Ṛebbi ur țɛicin ara di ddnub, axaṭer tudert i d-itekken s ɣuṛ Sidi Ṛebbi tella deg-sen ; ur zmiren ara ad ɛicen di ddnub imi s ɣuṛ Ṛebbi i d-ɛawden talalit.  
					</seg>
					<seg id="b.1JO.3.10" type="verse">
						Atah wayen i d-ițbegginen lxilaf yellan ger warraw n Sidi Ṛebbi d wid n Cciṭan : kra n win ur nteddu ara s lḥeqq neɣ ur nḥemmel ara gma-s ur yelli ara si tarwa n Sidi Ṛebbi.  
					</seg>
					<seg id="b.1JO.3.11" type="verse">
						Atan lameṛ i wumi teslam si tazwara : ilaq a nemyeḥmal wway gar-aneɣ. 
					</seg>
					<seg id="b.1JO.3.12" type="verse">
						Mačči am Kahin yellan d amcum yenɣa gma-s, yezla-t axaṭer nețța lecɣal-is diri-ten, ma d gma-s iteddu s lḥeqq. f+  
					</seg>
					<seg id="b.1JO.3.13" type="verse">
						Ur wehhmet ara ay atmaten ma yella keṛhen-kkun wat ddunit. 
					</seg>
					<seg id="b.1JO.3.14" type="verse">
						Nukni nɛedda-d si lmut ɣer tudert axaṭer nḥemmel atmaten. Win ur nḥemmel ara, mazal-it di lmut. 
					</seg>
					<seg id="b.1JO.3.15" type="verse">
						Kra n win ikeṛhen gma-s d aqettal, yerna teẓram belli win ineqqen, ulac deg-s tudert n dayem.  
					</seg>
					<seg id="b.1JO.3.16" type="verse">
						Leḥmala n tideț, nessen-iț s Ɛisa Lmasiḥ yefkan tudert-is fell-aneɣ. Ilaq-aɣ ula d nukni, a nefk tudert nneɣ ɣef watmaten-nneɣ.  
					</seg>
					<seg id="b.1JO.3.17" type="verse">
						Ma yella walebɛaḍ yesɛan cci, iwala gma-s di lexṣaṣ ur d-iḥunn ara fell-as, amek ara tezdeɣ leḥmala n Sidi Ṛebbi deg wul-is.  
					</seg>
					<seg id="b.1JO.3.18" type="verse">
						Ay arrac imeẓyanen, ur ḥemmlet ara s wawal kan d yiles aẓidan, lameɛna leḥmala n tideț a d-tban s lecɣal-nwen.  
					</seg>
					<seg id="b.1JO.3.19" type="verse">
						S wakka ara nẓer belli di tideț i nella, yerna ad yethedden wul-nneɣ zdat Sidi Ṛebbi, 
					</seg>
					<seg id="b.1JO.3.20" type="verse">
						ɣas yesseḍlem-aɣ wul-nneɣ : Sidi Ṛebbi sennig wul nneɣ i gella yerna yeẓra kullec.  
					</seg>
					<seg id="b.1JO.3.21" type="verse">
						A wid eɛzizen, ma yella ur aɣ-isseḍlem ara wul-nneɣ, nesɛa lețkal zdat Sidi Ṛebbi.  
					</seg>
					<seg id="b.1JO.3.22" type="verse">
						Kra n wayen ara nessuter, ițțak-aɣ-t-id axaṭer neḥrez lumuṛat-is yerna nxeddem lebɣi-s.  
					</seg>
					<seg id="b.1JO.3.23" type="verse">
						Atan wayen i ɣ-d-yumeṛ : a namen s yisem n Mmi-s Ɛisa Lmasiḥ yerna a nemyeḥmal wway gar-aneɣ am akken yella di lameṛ i ɣ-d-yefka. f+  
					</seg>
					<seg id="b.1JO.3.24" type="verse">
						Win yețțaṭṭafen di Sidi Ṛebbi, iḥerzen lumuṛat-is, Sidi Ṛebbi yețțili deg wul-is ; yerna a neɛqel belli Sidi Ṛebbi yella deg ul-nneɣ s Ṛṛuḥ iqedsen i ɣ-d-yefka.  
					</seg>
				</div>
				<div id="b.1JO.4" type="chapter">
					<seg id="b.1JO.4.1" type="verse">
						A wid eɛzizen, ḥadret iman-nwen ɣef kra n win ara wen-d-yinin heddṛeɣ s Ṛṛuḥ n Sidi Ṛebbi, lameɛna jeṛṛbet-țen iwakken aț-țeẓrem ma yella s ɣuṛ Sidi Ṛebbi i d-kkan axaṭer, aṭas n lenbiya n lekdeb i gellan di ddunit.  
					</seg>
					<seg id="b.1JO.4.2" type="verse">
						Atan wamek ara tɛeqlem ma yella yiwen yesɛa Ṛṛuḥ n Sidi Ṛebbi : kra n win ara icehden belli Ɛisa Lmasiḥ yusa-d ɣer ddunit s ṣṣifa n wemdan, s ɣuṛ Sidi Ṛebbi i d-yusa.  
					</seg>
					<seg id="b.1JO.4.3" type="verse">
						Ma d win ara inekkṛen ayagi ɣef Sidna Ɛisa, mačči s ɣuṛ Ṛebbi i d-yekka lameɛna yekka-d si Ṛṛuḥ n weɛdaw n Lmasiḥ i ɣef teslam a d-yas ɣer ddunit, atan tura yella yakan di ddunit. 
					</seg>
					<seg id="b.1JO.4.4" type="verse">
						Kunwi ay arrac imeẓyanen, d arraw n Sidi Ṛebbi i tellam, tɣelbem wid yesselmaden lekdeb, axaṭer Ṛṛuḥ yellan deg-wen yugar win yellan di ddunit. 
					</seg>
					<seg id="b.1JO.4.5" type="verse">
						Nutni n ddunit, daymi i țmeslayen s lɛeqliya n wat ddunit, yerna at ddunit smeḥsisen-asen.  
					</seg>
					<seg id="b.1JO.4.6" type="verse">
						Nukni d ayla n Sidi Ṛebbi ; win yebɣan ad yissin Sidi Ṛebbi yesmeḥsis-aɣ-d ; win ur nelli ara n Sidi Ṛebbi ur a ɣ-d-ismeḥsis ara : s wakka ara neɛqel Ṛṛuḥ n tideț akk-d Ṛṛuḥ n lekdeb.  
					</seg>
					<seg id="b.1JO.4.7" type="verse">
						A wid eɛzizen, ilaq a nemyeḥmal wway gar-aneɣ axaṭer Sidi Ṛebbi s yiman-is, d leḥmala ; kra n wid yesɛan leḥmala deg ulawen-nsen, d arraw n Sidi Ṛebbi i llan yerna ssnen Sidi Ṛebbi.  
					</seg>
					<seg id="b.1JO.4.8" type="verse">
						Kra n win ur nesɛi ara leḥmala deg wul-is ur yessin ara Sidi Ṛebbi, axaṭer leḥmala s ɣuṛ-es i d-tekk. 
					</seg>
					<seg id="b.1JO.4.9" type="verse">
						Atah wamek i d-isban Sidi Ṛebbi belli iḥemmel-aɣ : Sidi Ṛebbi iceggeɛ-ed Mmi-s awḥid ɣer ddunit iwakken yis a nesɛu tudert.  
					</seg>
					<seg id="b.1JO.4.10" type="verse">
						Ațah d acu i d leḥmala : mačči d nukni i gḥemmlen Sidi Ṛebbi lameɛna d nețța i ɣ-iḥemmlen armi i d iceggeɛ Mmi-s ad yefk iman-is d asfel i leɛfu n ddnubat-nneɣ.  
					</seg>
					<seg id="b.1JO.4.11" type="verse">
						A wid eɛzizen, ma yella Sidi Ṛebbi iḥemmel-aɣ annect-agi, ilaq ula d nukni a nemyeḥmal wway gar-aneɣ. 
					</seg>
					<seg id="b.1JO.4.12" type="verse">
						Ulac win iwalan Sidi Ṛebbi s wallen-is, meɛna ma yella nemyeḥmal wway gar-aneɣ, Baba Ṛebbi yețțili deg-nneɣ, leḥmala-s tețban-ed deg-nneɣ.  
					</seg>
					<seg id="b.1JO.4.13" type="verse">
						Atah wamek ara neɛqel nukni nețțili deg-s nețța yețțili deg-nneɣ : imi i ɣ-d-yefka Ṛṛuḥ-ines.  
					</seg>
					<seg id="b.1JO.4.14" type="verse">
						Nukni s yiman-nneɣ netɛeǧǧeb deg-s, daymi nezmer a d-neched belli Baba-tneɣ Ṛebbi iceggeɛ-ed Mmi-s, i leslak n ddunit.  
					</seg>
					<seg id="b.1JO.4.15" type="verse">
						Kra n win ara icehden belli Ɛisa d Mmi-s n Ṛebbi, Ṛebbi ad yețțili deg wul-is, nețța ad iṭṭef di Sidi Ṛebbi. 
					</seg>
					<seg id="b.1JO.4.16" type="verse">
						Nukni nessen leḥmala i ɣ-iḥemmel Sidi Ṛebbi, yerna numen yis. Sidi Ṛebbi, d leḥmala ; win yesɛan leḥmala deg wul-is yeṭṭef di Sidi Ṛebbi, Sidi Ṛebbi yezdeɣ deg ul-is.  
					</seg>
					<seg id="b.1JO.4.17" type="verse">
						Ma yella tennekmal leḥmala deg ulawen-nneɣ, a nesɛu lețkal i wass n lḥisab, axaṭer ayen yețɛeddin fell-aɣ di ddunit-a, d ayen yesɛedda Lmasiḥ s yiman-is.  
					</seg>
					<seg id="b.1JO.4.18" type="verse">
						Win yesɛan leḥmala n tideț ur t-tkeččem ara tugdi ; leḥmala n tideț tessufuɣ tugdi, axaṭer tugdi tețțas-ed si lxuf n lɛiqab, win yețɛicin di tugdi werɛad yessaweḍ ɣer leḥmala n tideț.  
					</seg>
					<seg id="b.1JO.4.19" type="verse">
						Ma d nukni, nḥemmel Sidi Ṛebbi axaṭer d nețța i ɣ-iḥemmlen d amezwaru.  
					</seg>
					<seg id="b.1JO.4.20" type="verse">
						Kra n win yeqqaṛen : ḥemmleɣ Sidi Ṛebbi yili yekṛeh gma-s, d akeddab, axaṭer win ur nḥemmel ara gma-s i gețwali, ur izmir ara ad iḥemmel Sidi Ṛebbi ur yețwali ara.  
					</seg>
					<seg id="b.1JO.4.21" type="verse">
						Atan ihi lameṛ i ɣ-d-iǧǧa Lmasiḥ : win iḥemmlen Sidi Ṛebbi ad iḥemmel daɣen gma-s. f+  
					</seg>
				</div>
				<div id="b.1JO.5" type="chapter">
					<seg id="b.1JO.5.1" type="verse">
						Kra n wid yumnen belli d Ɛisa i d Lmasiḥ, uɣalen d arraw n Ṛebbi ; daɣen wid iḥemmlen Baba Ṛebbi, ḥemmlen ula d arraw-is.  
					</seg>
					<seg id="b.1JO.5.2" type="verse">
						Atah wamek ara nẓer belli nḥemmel arraw n Ṛebbi : ma nḥemmel Sidi Ṛebbi yerna nxeddem lumuṛat-is.  
					</seg>
					<seg id="b.1JO.5.3" type="verse">
						Axaṭer ma nḥemmel Sidi Ṛebbi ilaq a neḥrez lumuṛat-is ; lumuṛat-is ur ẓẓayit ara, 
					</seg>
					<seg id="b.1JO.5.4" type="verse">
						axaṭer arraw n Sidi Ṛebbi ɣelben ddunit, ayen s wacu i neɣleb ddunit, d liman-nneɣ di Sidna Ɛisa.  
					</seg>
					<seg id="b.1JO.5.5" type="verse">
						Anwa i gɣelben ddunit ? D wid yumnen belli Ɛisa d Mmi-s n Ṛebbi. 
					</seg>
					<seg id="b.1JO.5.6" type="verse">
						Ɛisa Lmasiḥ, d win akken i d-yusan ɣer ddunit s waman d idammen, mačči kan s waman n weɣḍas-is lameɛna s waman akk-d idammen-is yuzzlen mi gemmut fell-aneɣ ; yerna d Ṛṛuḥ iqedsen i d-icehden fell-as axaṭer Ṛṛuḥ iqedsen, d Ṛṛuḥ n tideț.  
					</seg>
					<seg id="b.1JO.5.7" type="verse">
						 Ṛṛuḥ iqedsen, aman d idammen, di tlata yid-sen beggnen-d tideț-agi. 
					</seg>
					<seg id="b.1JO.5.9" type="verse">
						Ma yella cchada n yemdanen tețwaqbel, cchada n Sidi Ṛebbi tugar tin n yemdanen ; axaṭer d Sidi Ṛebbi s yiman-is i d-icehden ɣef Mmi-s.  
					</seg>
					<seg id="b.1JO.5.10" type="verse">
						Win yumnen s Mmi-s n Ṛebbi, yesɛa țbut deg wul-is, ma d win ur numin ara, yerra Sidi Ṛebbi d akeddab imi ur yumin ara s wayen i d-iched Ṛebbi ɣef Mmi-s.  
					</seg>
					<seg id="b.1JO.5.11" type="verse">
						Cchada-yagi ț-țudert n dayem i ɣ-d-yefka Sidi Ṛebbi, tudert-agi di Mmi-s i tella. 
					</seg>
					<seg id="b.1JO.5.12" type="verse">
						Win yumnen s Mmi-s n Ṛebbi yesɛa tudert ; win ur numin ara s Mmi-s n Ṛebbi ur yesɛi ara tudert.  
					</seg>
					<seg id="b.1JO.5.13" type="verse">
						Ayagi uriɣ-awen-t-id iwakken aț-țeẓrem belli tesɛam tudert n ṣṣeḥ yețdumun, kunwi yumnen s Mmi-s n Ṛebbi.  
					</seg>
					<seg id="b.1JO.5.14" type="verse">
						Tura atah lețkal i nesɛa ɣuṛ-es : ma nessuter-as kra yellan di lebɣi-s, yețḥessis-aɣ-d ; 
					</seg>
					<seg id="b.1JO.5.15" type="verse">
						ma yella neẓra belli yețḥessis-aɣ-d, kra n wayen ara s nessuter, neḥsa belli yewweḍ-aɣ-d.  
					</seg>
					<seg id="b.1JO.5.16" type="verse">
						Ma yella win yeẓran gma-s yedneb yili ddnub-is ur yețțawi ara ɣer lmut, ilaq ad yedɛu ɣer Sidi Ṛebbi, nețța a s-d-yefk tudert ; nniɣ-ed ayagi ɣef wid ixeddmen ddnub ur nețțawi ara ɣer lmut. Yella ddnub yețțawin ɣer lmut lameɛna mačči ɣef wid ixeddmen ddnub-agi i wen-d-nniɣ aț-țedɛum. 
					</seg>
					<seg id="b.1JO.5.17" type="verse">
						Kra yellan d lbaṭel, d ddnub, meɛna llan ddnubat ur nețțawi ara ɣer lmut.  
					</seg>
					<seg id="b.1JO.5.18" type="verse">
						Neẓra belli kra n wid yellan d arraw n Sidi Ṛebbi ur țɛicin ara di ddnub ; meɛna Mmi-s n Ṛebbi yețɛassa fell-asen yerna Cciṭan ur yezmir ara a ten-yennal. 
					</seg>
					<seg id="b.1JO.5.19" type="verse">
						Neẓra belli d arraw n Sidi Ṛebbi i nella, ma d ddunit teɣli ger ifassen n wemcum.  
					</seg>
					<seg id="b.1JO.5.20" type="verse">
						Neẓra daɣen Mmi-s n Ṛebbi yusa-d ɣer ddunit yefka-yaɣ-d lefhama s wayes ara nissin Ṛebbi n țideț. Deg-s i neṭṭef s yisem n Mmi-s Ɛisa Lmasiḥ ; d nețța i d Ṛebbi n ṣṣeḥ, i ț-țudert yețdumun.  
					</seg>
					<seg id="b.1JO.5.21" type="verse">
						Ay ilmeẓyen, ḥadret aț-țɛebdem iṛebbiten n lekdeb.  
					</seg>
				</div>
			</div>
			<div id="b.2JO" type="book">
				<div id="b.2JO.1" type="chapter">
					<seg id="b.2JO.1.1" type="verse">
						Nekk yellan d ameqqran n tejmaɛt, i Kirya i gextaṛ Sidi Ṛebbi akk-d warraw-is i ḥemmleɣ s tideț. Mačči d nekk kan i kkun iḥemmlen, meɛna ula d wid akk yesnen tideț ; 
					</seg>
					<seg id="b.2JO.1.2" type="verse">
						ɣef ddemma n tideț yellan deg-nneɣ ara yeqqimen deg-nneɣ i dayem.  
					</seg>
					<seg id="b.2JO.1.3" type="verse">
						Ssmaḥ, ṛṛeḥma ț-țalwit a ɣ-d țțunefken s ɣuṛ Baba Ṛebbi d Mmi-s Ɛisa Lmasiḥ, iwakken a nɛic di tideț akk-d leḥmala.  
					</seg>
					<seg id="b.2JO.1.4" type="verse">
						Acḥal feṛḥeɣ imi ufiɣ kra seg warraw-im teddun deg webrid n tideț, akken i ɣ-t-id-yumeṛ Baba Ṛebbi.  
					</seg>
					<seg id="b.2JO.1.5" type="verse">
						Ihi tura a tajmaɛt n Kirya, ayen i nețṛaǧu deg-wen : a nemyeḥmal wway gar-aneɣ, mačči d lameṛ ajdid i wen-d-wwiɣ lameɛna d lameṛ yellan yakan si tazwara. 
					</seg>
					<seg id="b.2JO.1.6" type="verse">
						Leḥmala, d m'ara nțeddu deg webrid n Sidi Ṛebbi nḥerrez lumuṛat-is. S lameṛ-agi i teslam si tazwara i glaq aț-țeddum.  
					</seg>
					<seg id="b.2JO.1.7" type="verse">
						Aṭas n wid yesselmaden lekdeb i d-innulfan di ddunit, ur setɛeṛfen ara belli Ɛisa Lmasiḥ yusa-d ɣer ddunit s ṣṣifa n wemdan. D wigi i gețɣuṛṛun, i d iɛdawen n Lmasiḥ.  
					</seg>
					<seg id="b.2JO.1.8" type="verse">
						?adret iman-nwen iwakken ur a wen-yețṛuḥu ara wayen akk i wen-nesselmed lameɛna aț-țɣelltem lfayda tameqqrant. 
					</seg>
					<seg id="b.2JO.1.9" type="verse">
						Kra n win ara iɛeddin tilas deg wayen yesselmed Lmasiḥ, ur yeṭṭif ara di Ṛebbi ; ma d win yeṭṭfen deg uselmed n Lmasiḥ yeṭṭef di Baba Ṛebbi akk-d Mmi-s.  
					</seg>
					<seg id="b.2JO.1.10" type="verse">
						Kra n win ara d-yasen ɣuṛ-wen m'ur wen-d-yewwi ara aselmed-agi n Lmasiḥ ur sṭerḥibet ara yis ɣer yexxamen-nwen, ur țsellimet ara ula d sslam fell-as ! 
					</seg>
					<seg id="b.2JO.1.11" type="verse">
						Axaṭer win i gesṭerḥben yis, yețțekki di lecɣal-is n diri.  
					</seg>
					<seg id="b.2JO.1.12" type="verse">
						Mazal-iyi aṭas n lecɣal i ɣef bɣiɣ a wen-d-hedṛeɣ lameɛna mačči di tebṛaț, ssarameɣ a n-aseɣ ɣuṛ-wen, a wen-mmeslayeɣ s yimi-w, iwakken lfeṛḥ-nneɣ ad innekmal.  
					</seg>
					<seg id="b.2JO.1.13" type="verse">
						Arraw n weltma-m yextaṛ Ṛebbi, țsellimen fell-am.  
					</seg>
				</div>
			</div>
			<div id="b.3JO" type="book">
				<div id="b.3JO.1" type="chapter">
					<seg id="b.3JO.1.1" type="verse">
						Nekk yellan d ameqqran n tejmaɛt, i Gayus, f+ eɛzizen fell-i, i ḥemmleɣ s tideț. 
					</seg>
					<seg id="b.3JO.1.2" type="verse">
						Ay aḥbib-iw, ssarameɣ ṣṣeḥa-inek bxiṛ i tella, am tikli-inek deg webrid n Sidi Ṛebbi.  
					</seg>
					<seg id="b.3JO.1.3" type="verse">
						Feṛḥeɣ aṭas asm'akken i d-usan watmaten, mi d-ḥkan ɣef tideț yellan deg-k, d wamek i teṭṭfeḍ di tideț-agi s wul-ik.  
					</seg>
					<seg id="b.3JO.1.4" type="verse">
						Ulac lfeṛḥ ara yecbun m'ara sleɣ s warraw-iw teddun di tideț. 
					</seg>
					<seg id="b.3JO.1.5" type="verse">
						A win eɛzizen, d ayen yelhan i txedmeḍ seg wul yeṣfan i watmaten, ɣas d ibeṛṛaniyen i llan ; 
					</seg>
					<seg id="b.3JO.1.6" type="verse">
						ḥkan-d zdat n tejmaɛt ɣef leḥmala-inek. ayen yelhan daɣen ma terniḍ tɛawneḍ-ten s wayen i tzemreḍ iwakken ad kemmlen abrid-nsen ;  
					</seg>
					<seg id="b.3JO.1.7" type="verse">
						axaṭer ɣef ddemma n yisem n Lmasiḥ i ṛuḥen, yerna ugin ad qeblen lemɛawna n wid ur numin ara s Sidi Ṛebbi. 
					</seg>
					<seg id="b.3JO.1.8" type="verse">
						Ilaq-aɣ ihi a nesṭerḥeb yerna a nɛiwen imdanen yecban wigi, iwakken a nili d iqeddacen ara yemɛawanen yid-sen ɣef ddemma n tideț.  
					</seg>
					<seg id="b.3JO.1.9" type="verse">
						Uriɣ kra yimeslayen i tejmaɛt, meɛna Diutrif iḥemmlen ad idebbeṛ ɣef wiyaḍ, yegguma a ɣ-d-iḥess ur aɣ-yeḥsib ara.  
					</seg>
					<seg id="b.3JO.1.10" type="verse">
						Daymi m'ara n-aseɣ ɣuṛ-wen a d-sbeggneɣ akk ayen ixeddem ! Iheddeṛ fell-aneɣ yir imeslayen akk-d lekdub, ula d atmaten yugi ad yesṭerḥeb yis-sen, wid yebɣan ad sṭerḥben yis-sen, yețțaggi-yasen yerna yessufuɣ-iten si tejmaɛt.  
					</seg>
					<seg id="b.3JO.1.11" type="verse">
						Ay aḥbib, ur țɛanad ara wid ixeddmen cceṛ meɛna ɛaned wid ixeddmen lxiṛ. Win ixeddmen ayen yelhan, n Ṛebbi ; ma d win ixeddmen cceṛ ur yessin ara Ṛebbi.  
					</seg>
					<seg id="b.3JO.1.12" type="verse">
						Ma d Dimitriyus țcekkiṛen-t akk medden, yerna tideț tețban-ed deg-s, ula d nukni nenna-t-id yerna teẓriḍ ayen i d-neqqaṛ ț-țideț. 
					</seg>
					<seg id="b.3JO.1.13" type="verse">
						Aṭas i mazal a k-t-id-iniɣ lameɛna ur bɣiɣ ara a k-t-id-aruɣ di tebṛaț. 
					</seg>
					<seg id="b.3JO.1.14" type="verse">
						Ssarameɣ qṛib a nemẓer iwakken a nehḍer.  
					</seg>
					<seg id="b.3JO.1.15" type="verse">
						Qqim di lehna ! Atmaten meṛṛa țsellimen-d fell-ak. Ula d kečč sellem ɣef watmaten akk, mkul yiwen s yisem-is.  
					</seg>
				</div>
			</div>
			<div id="b.JUD" type="book">
				<div id="b.JUD.1" type="chapter">
					<seg id="b.JUD.1.1" type="verse">
						Nekk Yuda yellan d gma-s n Yeɛqub, aqqedac n Ɛisa Lmasiḥ, i wid i wumi d-issawel Sidi Ṛebbi Baba-tneɣ, yerna ihegga-ten i Ɛisa Lmasiḥ ; 
					</seg>
					<seg id="b.JUD.1.2" type="verse">
						ṛṛeḥma, talwit d leḥmala a wen-d-tețțunefkent s tugeț !  
					</seg>
					<seg id="b.JUD.1.3" type="verse">
						A wid eɛzizen, acḥal aya segmi i bɣiɣ a wen-n-aruɣ ɣef wayen yeɛnan leslak i ɣ-icerken, walaɣ belli ilaq-iyi a kkun-nhuɣ iwakken aț-țesɛum tazmert aț-țḥadrem ɣef liman, liman i d-yețțunefken yiwet n tikkelt i wid i gextaṛ Sidi Ṛebbi. 
					</seg>
					<seg id="b.JUD.1.4" type="verse">
						Axaṭer kra n yemdanen skecmen-d iman-nsen gar-awen, sseɛwajen lmeɛna n ṛṛeḥma n Sidi Ṛebbi iwakken ad ffren yir tikli-nsen, nekṛen ula d Ɛisa Lmasiḥ, win yellan d Ssid-nneɣ ; lɛiqab i ten-yețṛaǧun d ameqqran akken i d-ițwaxebbeṛ si zik di tira iqedsen.  
					</seg>
					<seg id="b.JUD.1.5" type="verse">
						?as akken teẓram ayagi meṛṛa, bɣiɣ a kkun-id-smektiɣ belli asmi i d-isellek Sidi Ṛebbi agdud-is si tmurt n Maṣer yessenger gar-asen wid akk yugin ad amnen yis ; 
					</seg>
					<seg id="b.JUD.1.6" type="verse">
						daɣen, lmalayekkat-nni ur neṭṭif ara di ccan i sent-id-ițțunefken, meɛna ǧǧant imukan-nsent eɛlayen, Sidi Ṛebbi yeqqen-itent di ṭṭlam i dayem alamma d ass ameqqran n lḥisab.  
					</seg>
					<seg id="b.JUD.1.7" type="verse">
						Akken daɣen i tedṛa d imezdaɣ n temdinin n Sudum d Gumuṛ akk-d tudrin i sent-id-yezzin, ixeddmen anagar ticmatin d zzna, qqiment-ed d lemtel mi tent-yessenger Sidi Ṛebbi s tmes yecban times n ǧahennama ; 
					</seg>
					<seg id="b.JUD.1.8" type="verse">
						imdanen-agi daɣen i d-ikecmen gar-aneɣ xeddmen am nutni, tirga-nsen ssawaḍent-țen ad xedmen ticmatin, ur setɛeṛfen ara s lḥekma n Sidi Ṛebbi, reggmen ula d lmalayekkat yellan deg igenwan.  
					</seg>
					<seg id="b.JUD.1.9" type="verse">
						Ula d lmelk Mixayel ur yexdim ara annect-agi asm'akken i gennuɣ akk-d Cciṭan ɣef lǧețța n Sidna Musa ; yegguma a t-yergem ula d rregmat meɛna yenna-yas kan :  a k-iɛaqeb Sidi Ṛebbi.  
					</seg>
					<seg id="b.JUD.1.10" type="verse">
						Meɛna imdanen-agi reggmen ayen ur ssinen ara, ula d ayen akken ssnen i gessen ula d lmal ur nefhim ara, yețțawi-ten anagar ɣer nnger-nsen.  
					</seg>
					<seg id="b.JUD.1.11" type="verse">
						A tawaɣit-nsen ! Axaṭer tebɛen lǧeṛṛa n Kahin, sṛuḥen iman-nsen di leɣlaḍ, yewwi-ten ṭṭmeɛ n yedrimen am Belɛam, negren am akken yenger Kuri asm'akken i d-yekker ɣer ccwal.  
					</seg>
					<seg id="b.JUD.1.12" type="verse">
						D ugur ameqqran m'ara ṭṭfen imukan gar-awen ɣer imensi n tegmaț, zehhun mbla lḥecma, țxemmimen kan ɣef yiman-nsen. Cban asigna yețțawi waḍu, ur d-yețțak lehwa ; cban ttjuṛ ur d-nețțak ara lfakya di lawan-nsent, mmutent, qquṛent dɣa țwaqelɛent.  
					</seg>
					<seg id="b.JUD.1.13" type="verse">
						Akken i d-ṭṭeggiṛent lemwaji timeqqranin tikufta-nsent n lewsex, i d-ssufuɣen nutni tikufta n leɛṛuṛ-nsen. Cban itran ixețțin, iɣellin ɣer dderb n ṭṭlam i sen ițwaheggan.  
					</seg>
					<seg id="b.JUD.1.14" type="verse">
						Fell-asen i d-icar Hinux iɛacen di lǧil wis sebɛa deffir Adem, mi d-yenna :  atan a d-yas Sidi Ṛebbi nețța d luluf n lmalayekkat-is 
					</seg>
					<seg id="b.JUD.1.15" type="verse">
						iwakken  ad iḥaseb imdanen meṛṛa, ad iɛaqeb imcumen ur ten-tḍuɛ ara, ɣef yir lecɣal-nsen, ɣef rregmat i d-ssufuɣen yemcumen-agi seg yimawen-nsen .   
					</seg>
					<seg id="b.JUD.1.16" type="verse">
						Imdanen-agi ur steqniɛen ara deg wayen xeddmen, teddun s lebɣi n tnefsit-nsen ; imeslayen-nsen ččuṛen d zzux, sqizziben i yemdanen ɣef ddemma n nnfeɛ-nsen.  
					</seg>
					<seg id="b.JUD.1.17" type="verse">
						Ma d kunwi a wid eɛzizen, mmektit-ed ayen i wen-d-nnan yakan ṛṛusul n Ssid-nneɣ Ɛisa Lmasiḥ 
					</seg>
					<seg id="b.JUD.1.18" type="verse">
						asm'akken i wen-d-qqaṛen : di zzman aneggaru ad ilin wid ara yețmesxiṛen fell-awen, ara ilḥun s lebɣi n tnefsit-nsen.  
					</seg>
					<seg id="b.JUD.1.19" type="verse">
						Ihi, d wigi i d-yețțawin lxilaf ger yemdanen, țxemmimen anagar ɣef wayen yeɛnan ddunit, ur sɛin ara Ṛṛuḥ iqedsen n Sidi Ṛebbi deg wulawen-nsen.  
					</seg>
					<seg id="b.JUD.1.20" type="verse">
						Ma d kunwi ay iḥbiben-iw, snernit liman-nwen yeṣfan, deɛɛut s tezmert n Ṛṛuḥ iqedsen.  
					</seg>
					<seg id="b.JUD.1.21" type="verse">
						?ṭfet di leḥmala n Sidi Ṛebbi, țeklet ɣef ṛṛeḥma n Sidna Ɛisa Lmasiḥ, ara wen-d-yefken tudert yețdumun.  
					</seg>
					<seg id="b.JUD.1.22" type="verse">
						?unnet ɣef wid yețcukkun sfehmetțen 
					</seg>
					<seg id="b.JUD.1.23" type="verse">
						iwakken ad țțuselken, jebdet-țen-id si tmes. Llan daɣen wiyaḍ ilaq aț-țḥunnem fell-asen meɛna ɣuṛ-wat aț-țennalem ulamma d llebsa-nsen i tessenǧes lǧețța-nsen.  
					</seg>
					<seg id="b.JUD.1.24" type="verse">
						Tanemmirt tameqqrant i win yesɛan tazmert ad iḥader fell-awen iwakken ur tețțecḍem ara, a kkun-id isbedd zdat-es mbla lɛib di tmanegt- ines s lfeṛḥ ameqqran.  
					</seg>
					<seg id="b.JUD.1.25" type="verse">
						Tamanegt tameqqrant i Sidi Ṛebbi awḥid i gellan d amsellek-nneɣ s Ɛisa Lmasiḥ Ssid-nneɣ ; i Yillu nneɣ lhiba, tazmert, lḥekma akk-d lɛaḍima, uqbel a d-texleq ddunit, di lweqt-agi akk-d lweqat i d-iteddun ! Amin !  
					</seg>
				</div>
			</div>
			<div id="b.REV" type="book">
				<div id="b.REV.1" type="chapter">
					<seg id="b.REV.1.1" type="verse">
						Wagi d aweḥḥi n Sidna Ɛisa Lmasiḥ, i s-d-ifka Ṛebbi iwakken ad ixebbeṛ iqeddacen-is ɣef wayen ara d-yedṛun ; leḥwayeǧ-agi i d-ițeddun ixebbeṛ-itent-id s lmelk i d-iceggeɛ i uqeddac-is Yuḥenna. 
					</seg>
					<seg id="b.REV.1.2" type="verse">
						Yuḥenna yeḥka-d ayen akk yeẓra. Iched-ed ɣef wawal n tudert akk ț-țideț i d-yewwi Sidna Ɛisa Lmasiḥ.  
					</seg>
					<seg id="b.REV.1.3" type="verse">
						D iseɛdiyen wid ara yeɣṛen, ara yessemḥessen i lehḍuṛ n uweḥḥi-agi yerna ḥerzen-ten, axaṭer lweqt i deg ara yedṛu wannect-agi iqeṛṛeb-ed.  
					</seg>
					<seg id="b.REV.1.4" type="verse">
						S ɣuṛ Yuḥenna, i sebɛa tejmuyaɛ yellan di tmurt n Asya : ṛṛeḥma ț-țalwit a wen-d-țțunefkent s ɣuṛ Win yellan si tazwara, yellan ass-a, ara d-yuɣalen, s ɣuṛ sebɛa leṛwaḥ n Ṛebbi yețțilin zdat wemkan n lḥekma-ines, 
					</seg>
					<seg id="b.REV.1.5" type="verse">
						s ɣuṛ Sidna Ɛisa Lmasiḥ inigi n ṣṣeḥ, amezwaru i d-iḥyan si ger lmegtin, agellid n igelliden n ddunit ! Nețța i ɣ-iḥemmlen, i ɣ-isellken si ddnubat nneɣ s idammen-is yuzzlen fell-aneɣ, 
					</seg>
					<seg id="b.REV.1.6" type="verse">
						yerra-yaɣ d lmuqedmin iqeddcen ɣef Sidi Ṛebbi, Baba-s. Tamanegt tameqqrant d lḥekma i Sidna Ɛisa Lmasiḥ i dayem ! Amin !  
					</seg>
					<seg id="b.REV.1.7" type="verse">
						 Ataya, iteddu-d ɣef wusigna,  mkul tiṭ  a t-twali,  ula d wid i t-ifetken a t-walin ;  dɣa igduden n ddunit meṛṛa  ad meǧǧden fell-as.   ?-țideț, akka ara tedṛu !  
					</seg>
					<seg id="b.REV.1.8" type="verse">
						Sidi Ṛebbi yenna-d : d nekk i d amezwaru i d aneggaru, d Win yellan si tazwara, yellan ass-a, ara d-yuɣalen ; d nekk i d Bab n tezmert.  .
					</seg>
					<seg id="b.REV.1.9" type="verse">
						Nekk Yuḥenna gma-twen, yellan yid-wen ama di lmeḥna ɣef wayen yeɛnan tagelda n Sidi Ṛebbi, ama ɣef tuṭṭfa di liman di Sidna Ɛisa, lliɣ di tegzirt n Batmus ɣef demma n wawal n Sidi Ṛebbi yerna ad cehdeɣ ɣef Sidna Ɛisa.  
					</seg>
					<seg id="b.REV.1.10" type="verse">
						Deg wass n westeɛfu iweḥḥa yi-d Ṛṛuḥ n Sidi Ṛebbi, sliɣ i yiwet n taɣect ɛlayen i d-yekkan deffir-i am akken d ṣṣut n lbuq, 
					</seg>
					<seg id="b.REV.1.11" type="verse">
						teqqaṛ-ed : Ayen akka i tețwaliḍ aru-t di tektabt tceggɛeḍ-ț i sebɛa tejmuyaɛ agi n watmaten : i tejmaɛt n Ifasus, n Smirnus, n Birɣamus, n Tyatir, n Sardas, n Filadilfya akk-d țin n Ludikus.  
					</seg>
					<seg id="b.REV.1.12" type="verse">
						Muqleɣ ɣer deffir iwakken ad ẓreɣ anwa i yi-d-ițmeslayen, walaɣ sebɛa teftilin n ddheb, 
					</seg>
					<seg id="b.REV.1.13" type="verse">
						di tlemmast nsent yella yiwen lxelq icuban amdan ; yelsa ajellab yerna yebges tabagust n ddheb.  
					</seg>
					<seg id="b.REV.1.14" type="verse">
						Ccɛeṛ-is d amellal am taḍuṭ tacebḥant, am udfel, allen-is ceɛlent am tmes, 
					</seg>
					<seg id="b.REV.1.15" type="verse">
						iḍaṛṛen-is țfeǧǧiǧen am nnḥas yefsin di tmes,  ṣṣut-is yecba zzhir n waman yețseqsiqen deg udrar.  
					</seg>
					<seg id="b.REV.1.16" type="verse">
						Yeṭṭef sebɛa yetran deg ufus-is ayeffus,  seg imi-s yeffeɣ-d ujenwi yesɛan sin imawen iqeḍɛen , udem-is yețfeǧǧiǧ am yiṭij m'ara d-icceɛceɛ deg uzzal. 
					</seg>
					<seg id="b.REV.1.17" type="verse">
						Mi t-walaɣ, fecleɣ, ɣliɣ ɣer iḍaṛṛen-is. Yessers fell-i afus-is ayeffus yenna : Ur țțagad ara !  D nekk i gellan si tazwara alamma ț-țaggara , 
					</seg>
					<seg id="b.REV.1.18" type="verse">
						nekk d Win yeddren ; lliɣ mmuteɣ, meɛna ḥyiɣ-ed si lmut, tura aql-iyi ddreɣ i dayem. D nekk i geṭṭfen tisura n lmut akk-d tid n laxeṛt.  
					</seg>
					<seg id="b.REV.1.19" type="verse">
						Ayen akka i tețwaliḍ, ɣef wayen ideṛṛun tura d wayen i d-iteddun, aru-t di tektabt. 
					</seg>
					<seg id="b.REV.1.20" type="verse">
						?ef wayen yeɛnan lbaḍna n sebɛa yitran-agi i twalaḍ deg ufus-iw ayeffus, akk-d sebɛa teftilin-agi n ddheb : sebɛa yitran-agi d lmalayekkat n sebɛa tejmuyaɛ n imasiḥiyen, ma d sebɛa teftilin-agi, d sebɛa-nni tejmuyaɛ.  
					</seg>
				</div>
				<div id="b.REV.2" type="chapter">
					<seg id="b.REV.2.1" type="verse">
						Aru ayagi i lmelk n tejmaɛt n temdint n Ifasus : atah wayen i d-yeqqaṛ Win yeṭṭfen sebɛa yetran deg ufus-is ayeffus, Win yețțilin di tlemmast n sebɛa teftilin n ddheb :  
					</seg>
					<seg id="b.REV.2.2" type="verse">
						ssneɣ tikli-inek d lecɣal-ik, ẓriɣ leɛtab-ik d ṣṣbeṛ i tṣebṛeḍ ; ẓriɣ ur tezmireḍ ara aț-țawiḍ i yemcumen, tjeṛbeḍ wid ițțarran iman-nsen d ṛṛusul ur llin, tkecfeḍ-ten-id belli d ikeddaben i llan. 
					</seg>
					<seg id="b.REV.2.3" type="verse">
						Tṣebṛeḍ, tɛetbeḍ ɣef ddemma n yisem-iw, ur tefcileḍ ara.  
					</seg>
					<seg id="b.REV.2.4" type="verse">
						Lameɛna tella yiwet lḥaǧa i ɣef ara k-lumeɣ : leḥmala i tesɛiḍ ɣuṛ-i tura mačči am leḥmala n wussan imezwura.  
					</seg>
					<seg id="b.REV.2.5" type="verse">
						Mmekti-d seg wansi i d-teɣliḍ, endem deg wayen txedmeḍ tuɣaleḍ ɣer lecɣal-ik imezwura, ma yella ur tendimeḍ ara, atan a n-aseɣ ɣuṛ-ek, ad kkseɣ taftilt-ik seg umkan-is.  
					</seg>
					<seg id="b.REV.2.6" type="verse">
						Lameɛna atan wayen i yi-iɛeǧben deg-k : tkeṛheḍ lecɣal n inikulaten, akken i ten-keṛheɣ ula d nekk.  
					</seg>
					<seg id="b.REV.2.7" type="verse">
						Win yesɛan imeẓẓuɣen, ad ismeḥses i wayen i d-iqqaṛ Ṛṛuḥ n Ṛebbi i tejmuyaɛ n watmaten : win ara yeṭṭfen deg-i alamma ț-țaggara, a s-fkeɣ ad yečč si ttejṛa n tudert yellan di lǧennet.  
					</seg>
					<seg id="b.REV.2.8" type="verse">
						Aru ayagi i lmelk n tejmaɛt n temdint n Smirnus : atah wayen i d-iqqaṛ Win yellan si tazwara alamma țaggara, Win yemmuten yuɣal-ed ɣer tudert :  
					</seg>
					<seg id="b.REV.2.9" type="verse">
						?riɣ lmeḥna akk-d leɣben i deg telliḍ, lameɛna ɣer Ṛebbi d ameṛkanti ; ẓriɣ cceṛ i heddṛen fell-ak wid iḥesben iman-nsen d agdud n Ṛebbi ur llin, lameɛna nutni si tejmaɛt n Cciṭan.  
					</seg>
					<seg id="b.REV.2.10" type="verse">
						Ur țțagad ara leɛtab i d-ițeddun ɣuṛ-ek. Atan Cciṭan ad yerr kra deg-wen ɣer lḥebs iwakken aț-țujeṛbem, aț-țilim di leɛtab ɛecṛa wussan. Eṭṭef di liman-inek alamma d lmut, a k-d-fkeɣ taɛeṣṣabt n tudert.  
					</seg>
					<seg id="b.REV.2.11" type="verse">
						Win yesɛan imeẓẓuɣen, ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten : win ara yeṭṭfen deg-i alamma ț-țaggara, ur t-tețțawi ara lmut tis snat.  
					</seg>
					<seg id="b.REV.2.12" type="verse">
						Aru ayagi i lmelk n tejmaɛt n temdint n Birɣamus : atah wayen i d-yeqqaṛ Win yesɛan ajenwi iqeḍɛen di snat leǧwahi :  
					</seg>
					<seg id="b.REV.2.13" type="verse">
						?riɣ anda i tzedɣeḍ, dinna i gella wemkan n lḥekma n Cciṭan. Teṭṭfeḍ deg isem-iw, ur tenkiṛeḍ ara liman i tesɛiḍ deg-i ula deg ussan i deg nɣan Antibas, inigi-inu n ṣṣeḥ, dinna ɣuṛ-wen anida yeṭṭef Cciṭan amkan.  
					</seg>
					<seg id="b.REV.2.14" type="verse">
						Lameɛna atan wayen yellan deg-ek ur iyi-neɛǧib ara : llan ɣuṛ-ek kra yemdanen mazal-iten ṭṭfen deg uselmed n Belɛam : isselmad i ugellid Balak ayen ara yilin d sebba n tuccḍa n warraw n wat Isṛail, isselmad-asen ad ččen aksum yețțunefken d iseflawen i ssadaț yerna a ten-tawi ccehwat n tnefsit-nsen. 
					</seg>
					<seg id="b.REV.2.15" type="verse">
						Llan daɣen ɣuṛ-ek kra yemdanen yeṭṭfen deg uselmed n inikulaten. 
					</seg>
					<seg id="b.REV.2.16" type="verse">
						Endem ihi ! Neɣ m'ulac ur țɛeṭṭileɣ ara a n-aseɣ ɣuṛ-ek, a ten-ḥarbeɣ s ujenwi n yimi-w.  
					</seg>
					<seg id="b.REV.2.17" type="verse">
						Win yesɛan imeẓẓuɣen, ad ismeḥses i wayen i d-iqqaṛ Ṛṛuḥ n Ṛebbi i tejmuyaɛ n watmaten ! Win yeṭṭfen deg-i alamma ț țaggara, a t-id-ṛezqeɣ s tmana-nni yețwaḥerzen, a s-fkeɣ daɣen ablaḍ acebḥan i ɣef yura isem ajdid ur yessin yiwen, anagar win iwumi ara d-yețțunefk ublaḍ-nni.  
					</seg>
					<seg id="b.REV.2.18" type="verse">
						Aru i lmelk n tejmaɛt n temdint n Tyatir : atah wayen i d-yeqqaṛ Mmi-s n Ṛebbi Win  yesɛan allen iceɛɛlen am tmes, iḍaṛṛen-is țfeǧǧiǧen am nnḥas :  
					</seg>
					<seg id="b.REV.2.19" type="verse">
						?riɣ lecɣal-ik, leḥmala d liman i tesɛiḍ akk-d wayen i txeddmeḍ s wul yeṣfan d ṣṣbeṛ. ?riɣ daɣen tura txeddmeḍ akteṛ n wussan imezwura.  
					</seg>
					<seg id="b.REV.2.20" type="verse">
						Lameɛna tella yiwet lḥaǧa ur iyi-neɛǧib ara deg-k : teǧǧiḍ Yisabil yerran iman-is d nnbi aț-țkellex iqeddacen-iw s uselmed-ines, iwakken ad ččen aksum yețțunefken d iseflawen i ssadaț yerna a ten-awint ccehwat n tnefsit-nsen.  
					</seg>
					<seg id="b.REV.2.21" type="verse">
						Eǧǧiɣ-as lweqt ɣileɣ aț-țendem, lameɛna ur tebɣi ara aț-țerr aḍar ɣef tecmatin i txeddem. 
					</seg>
					<seg id="b.REV.2.22" type="verse">
						Usu-nni i ɣef txeddem ticmatin, dinna ara d-sseɣliɣ fell-as lehlak icemten nețțat d wid yeznan yid-es anagar ma yella beddlen tikli.  
					</seg>
					<seg id="b.REV.2.23" type="verse">
						A d-ceggɛeɣ lmut i warraw-is ; s wakka tijmuyaɛ n watmaten meṛṛa ad setɛeṛfen belli ẓriɣ ayen yellan deg yixemmimen d wulawen n yemdanen, ad rreɣ i mkul yiwen ayen yuklal.  
					</seg>
					<seg id="b.REV.2.24" type="verse">
						Ma d kunwi akk-d wid meṛṛa yellan si tejmaɛt n Tyatir ur neqbil ara aselmed-agi, yugin aț-țkecmem di lbaḍna lqayen yeɛni tin n Cciṭan, a wen-iniɣ : ur wen-sbabbayeɣ ara taɛkumt nniḍen ; 
					</seg>
					<seg id="b.REV.2.25" type="verse">
						d acu kan, ṭṭfet di liman i tesɛam alamma uɣaleɣ-ed.  
					</seg>
					<seg id="b.REV.2.26" type="verse">
						Wid yeṭṭfen deg-i ur fcilen ara, wid ḥerzen yerna ḍuɛen lumuṛat-iw alamma ț-țaggara, a sen-fkeɣ lḥekma ɣef leǧnas.  
					</seg>
					<seg id="b.REV.2.27" type="verse">
						 A sen-fkeɣ lḥekma i yi-d ițțunefken s ɣuṛ Baba,  ad ḥekmen fell-asen s uɛekkaz n wuzzal, a ten ṛzen am akken țṛuẓun ibuqalen n talaxt.  A sen-fkeɣ tafat n yitri n ṣṣbeḥ.  
					</seg>
					<seg id="b.REV.2.29" type="verse">
						Win yesɛan imeẓẓuɣen, ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten.  
					</seg>
				</div>
				<div id="b.REV.3" type="chapter">
					<seg id="b.REV.3.1" type="verse">
						Aru i lmelk n tejmaɛt n temdint n Sardas : atah wayen i d-yeqqaṛ Win yesɛan sebɛa leṛwaḥ, yeṭṭfen sebɛa yitran : ?riɣ lecɣal-ik, qqaṛen belli teddreḍ, lameɛna kečč temmuteḍ. 
					</seg>
					<seg id="b.REV.3.2" type="verse">
						Ddekwal-ed, sseǧhed ayen i k-d yeqqimen neɣ m'ulac ad yemmet, axaṭer lecɣal-ik xuṣṣen ɣer Ṛebbi.  
					</seg>
					<seg id="b.REV.3.3" type="verse">
						Mmekti-d ihi amek tesliḍ d wamek tqebleḍ awal n Ṛebbi, tbeɛ ayen akka i tlemdeḍ, tuɣaleḍ-ed ɣer webrid. Ma tɣefleḍ, a n-aseɣ ɣuṛ-ek am umakar, ur teẓẓareḍ ara anta ssaɛa i deg ara d-kecmeɣ.  
					</seg>
					<seg id="b.REV.3.4" type="verse">
						Lameɛna llan ɣuṛ-ek kra yemdanen ur sneǧsen ara llebsa-nsen ; ad ilin yid-i s llebsa tamellalt axaṭer uklalen-ț.  
					</seg>
					<seg id="b.REV.3.5" type="verse">
						Win ara yeṭṭfen deg-i alamma ț-țaggara, ad yels llebsa tamellalt, d lmuḥal ad mḥuɣ isem-is seg udlis n tudert, yerna zdat Baba Ṛebbi d lmalayekkat-is, a d-cehdeɣ belli d ayla-w.  
					</seg>
					<seg id="b.REV.3.6" type="verse">
						Win yesɛan imeẓẓuɣen, ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten.  
					</seg>
					<seg id="b.REV.3.7" type="verse">
						Aru ayagi i lmelk n tejmaɛt n watmaten yellan di temdint n Filadelfya : atah wayen i d-yeqqaṛ Win yeṣfan, yellan ț-țideț,  Win yeṭṭfen tasaruț n Dawed, ayen ara yeldi ur yezmir yiwen a t-iɣleq, ayen ara yeɣleq ulac win izemren a t-ildi :  
					</seg>
					<seg id="b.REV.3.8" type="verse">
						Ssneɣ lecɣal-ik, atan ldiɣ tawwurt zdat-ek, ulac win izemren a ț-țiɣleq, axaṭer ẓriɣ tḥerzeḍ awal-iw ur tenkiṛeḍ ara isem-iw, ɣas akken lḥekma-inek ț-țamecṭuḥt ; 
					</seg>
					<seg id="b.REV.3.9" type="verse">
						atah wayen ara xedmeɣ i wid yellan si tejmaɛt n Cciṭan, ikeddaben-nni yețțaran iman-nsen d agdud n Ṛebbi ur llin ; a ten-i-d-awiɣ ɣuṛ-ek ad seǧǧden zdat-ek, ad setɛeṛfen belli ḥemmleɣ-k, deg-k i gella lfeṛḥ-iw.  
					</seg>
					<seg id="b.REV.3.10" type="verse">
						Imi teṭṭfeḍ deg awal-iw s ṣṣbeṛ ur tefcileḍ ara, ula d nekk a k-ḥadreɣ di teswiɛt n ujeṛṛeb ara d-yasen ɣef ddunit meṛṛa iwakken ad țțujeṛben imezdaɣ-is. 
					</seg>
					<seg id="b.REV.3.11" type="verse">
						Qṛib a d-uɣaleɣ. Eṭṭef di liman i tesɛiḍ deg-i iwakken yiwen ur ițizmir a k-yekkes taɛeṣṣabt n tudert i k-yețṛaǧun.  
					</seg>
					<seg id="b.REV.3.12" type="verse">
						Win yeṭṭfen deg-i alamma ț-țaggara, a t-sbeddeɣ am tgejdit di lǧameɛ n Sidi Ṛebbi Illu-yiw, ad yili dinna i dayem. Ad jerdeɣ fell-as isem n Illu-yiw, isem n temdint n Illu-yiw, win n temdint n Lquds tajdiṭ ara d-iṣubben seg igenni s ɣuṛ Sidi Ṛebbi, ad aruɣ daɣen fell-as isem-iw ajdid. 
					</seg>
					<seg id="b.REV.3.13" type="verse">
						Win yesɛan imeẓẓuɣen, ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten.  
					</seg>
					<seg id="b.REV.3.14" type="verse">
						Aru ayagi i lmelk n tejmaɛt n watmaten n temdint n Ludikus : Atah wayen i d-iqqaṛ Win yețțusemman Amin, inigi n ṣṣeḥ ț-țideț, Win s wayes i d-ițwaxleq kra wayen yellan :  
					</seg>
					<seg id="b.REV.3.15" type="verse">
						Ssneɣ lecɣal-ik, ur terkimeḍ ur tṣemḍeḍ, a wi yufan aț-țrekmeḍ neɣ aț-țismiḍeḍ ! 
					</seg>
					<seg id="b.REV.3.16" type="verse">
						Imi temmuzeɣleḍ ur teḥmiḍ, ur tsemmḍeḍ, atan a k-id-erreɣ seg imi-w ; 
					</seg>
					<seg id="b.REV.3.17" type="verse">
						axaṭer teqqaṛeḍ : srebḥeɣ iman-iw, aql-iyi d ameṛkanti, ur uḥwaǧeɣ ula d acemma, ur d-tewwiḍ ara s lexbaṛ belli tețɣiḍeḍ am umeɣbun, ur tesɛiḍ acemma, aqli-k d aɛeryan, d aderɣal.  
					</seg>
					<seg id="b.REV.3.18" type="verse">
						Daymi ad debbṛeɣ fell-ak aț-țaɣeḍ ɣuṛ-i ddheb yeṣfan, iwakken aț-țuɣaleḍ s tideț d amerkanti, aɣ daɣen llebsa tamellalt iwakken lḥecma n ɛerru-inek ur d-tețban ara, ternuḍ lekḥul s wayes ara teddawiḍ allen-ik iwakken aț-țwaliḍ.  
					</seg>
					<seg id="b.REV.3.19" type="verse">
						D  wid ḥemmleɣ i țɛaqabeɣ i țṛebbiɣ . Sendekwal-ed ihi iman-ik ; endem tbeddleḍ tikli ! 
					</seg>
					<seg id="b.REV.3.20" type="verse">
						Atan beddeɣ ɣer tewwurt sṭebṭbeɣ, ma yella win i d-yeslan i taɣect-iw yeldi-yi-d tawwurt, ad kecmeɣ ɣuṛ-es, ad ččeɣ imensi yid-es, nețța yid-i. 
					</seg>
					<seg id="b.REV.3.21" type="verse">
						Win yeṭṭfen deg-i alamma ț-țaggara, a t-sɣimeɣ yid-i deg umkan n lḥekma-inu, akken i ṭṭfeɣ nekk di Baba Ṛebbi alamma ț-țaggara, tura aql-i qqimeɣ yid-es deg umkan n lḥekma-ines.  
					</seg>
					<seg id="b.REV.3.22" type="verse">
						Win yesɛan imeẓẓuɣen, ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten !  
					</seg>
				</div>
				<div id="b.REV.4" type="chapter">
					<seg id="b.REV.4.1" type="verse">
						Walaɣ daɣen deg uweḥḥi nniḍen tawwurt n igenni teldi. Taɣect-nni yecban ṣṣut n lbuq iwumi sliɣ tikkelt tamezwarut, tenna-yi-d : Ali-d ɣer dagi a k-d-sekneɣ ayen ara yeḍrun sya ɣer zdat.  
					</seg>
					<seg id="b.REV.4.2" type="verse">
						Imiren kan irfed-iyi Ṛṛuḥ n Sidi Ṛebbi. Walaɣ yiwen ukersi n lḥekma deg igenni, Win yeqqimen fell-as, yețfeǧǧiǧ am iɛeqcan ɣlayen iwumi qqaṛen azṛu n jasb akk-d sardwan. Tislit n wanẓar tezzi-yas-d i ukersi-nni n lḥekma tețfeǧǧiǧ am tizegzewt n wezṛu n zemṛud. 
					</seg>
					<seg id="b.REV.4.4" type="verse">
						Akersi-nni n lḥekma, zzin-as-d ṛebɛa uɛecrin ikursiyen nniḍen i ɣef qqimen ṛebɛa uɛecrin n lecyux yelsan llebsa tamellalt, sɛan ɣef yiqeṛṛay-nsen tiɛeṣṣabin n ddheb. 
					</seg>
					<seg id="b.REV.4.5" type="verse">
						Seg ukersi-agi n lḥekma țeffɣen-d lebruq, tuɣac akk-d ṛṛɛud. Zdat-es ceɛlent sebɛa teftilin ireqqen yellan d sebɛa n Leṛwaḥ n Sidi Ṛebbi.  
					</seg>
					<seg id="b.REV.4.6" type="verse">
						Zdat ukersi-nni, yella daɣen am akken d lebḥeṛ n djaj icuban ɣer wezṛu n lekristal. Di tlemmast-is akk-d leryuf-ines, bedden ṛebɛa lxuluq yeddren ččuṛen d allen ɣer zdat ɣer deffir.  
					</seg>
					<seg id="b.REV.4.7" type="verse">
						Lxelq amezwaru ițemcabi ɣer yizem, lxelq wi sin yecba agenduz, lxelq wis tlata yesɛa udem am win n wemdan, lxelq wis ṛebɛa icuba ɣer igider yețferfiren.  
					</seg>
					<seg id="b.REV.4.8" type="verse">
						Ṛebɛa lxuluq-nni mkul yiwen seg-sen yesɛa sețța wafriwen, yerna ččuṛen d allen s wadda s ufella, am yiḍ am ass ur țsusumen ara qqaṛen :  D imqeddes, d imqeddes, d imqeddes  i gella Yillu,  Sidi Ṛebbi Bab n tezmert,  Win yellan si tazwara, yellan ass-a, ara d-yasen ! 
					</seg>
					<seg id="b.REV.4.9" type="verse">
						Lxuluq-nni, mkul m'ara țcekkiṛen țḥemmiden Win yeqqimen ɣef wukersi n lḥekma, Win yeddren si lǧil ɣer lǧil, 
					</seg>
					<seg id="b.REV.4.10" type="verse">
						ṛebɛa uɛecrin n lecyux-nni țseǧǧiden daɣen zdat-es, srusun tiɛeṣṣabin-nsen zdat Win yeddren, țɛebbiden-t qqaṛen :  
					</seg>
					<seg id="b.REV.4.11" type="verse">
						Tuklaleḍ a Sidi Ṛebbi Illu-nneɣ, tamanegt d ccan akk-d lḥekma, imi d kečč i d Bab n txelqit, kra yellan s lebɣi-k i d-yețwaxleq.  
					</seg>
				</div>
				<div id="b.REV.5" type="chapter">
					<seg id="b.REV.5.1" type="verse">
						Imiren, walaɣ deg ufus ayeffus n Win yeqqimen ɣef wukersi n lḥekma, yiwen wedlis yețwakteb si beṛṛa si zdaxel, yețwalṣeq s sebɛa ṭṭwabeɛ. 
					</seg>
					<seg id="b.REV.5.2" type="verse">
						Walaɣ yiwen lmelk yesɛan tazmert tameqqrant, yeqqaṛ-ed s ṣṣut ɛlayen : Anwa yuklalen ad yeldi adlis-agi, yerna a d-iqleɛ ṭṭwabeɛ-ines ?  
					</seg>
					<seg id="b.REV.5.3" type="verse">
						Lameɛna ur ufin ula d yiwen deg igenni neɣ di lqaɛa neɣ ddaw lqaɛa i gzemren ad ildi adlis-nni neɣ a t-iɣeṛ. 
					</seg>
					<seg id="b.REV.5.4" type="verse">
						Dɣa țruɣ aṭas mi ẓriɣ ulac win yuklalen ad ildi adlis-nni neɣ a t-iɣeṛ. 
					</seg>
					<seg id="b.REV.5.5" type="verse">
						Yiwen si lecyux-nni yenna yi-d : Ur țru ara, atan Yizem n lɛeṛc n Yahuda, si dderya n Dawed, yuklal ad ildi adlis-nni yerna ad iqleɛ sebɛa ṭṭwabeɛ-ines, axaṭer d nețța i gɣelben kullec.  
					</seg>
					<seg id="b.REV.5.6" type="verse">
						Walaɣ daɣen di tlemmast n ukersi-nni n lḥekma, ger lxuluq-nni, ger lecyux-nni, yiwen Izimer ibedden, iban-ed am akken yemzel. Yesɛa sebɛa wacciwen akk-d sebɛa wallen yellan d sebɛa leṛwaḥ n Ṛebbi yețțuceggɛen i ddunit meṛṛa. 
					</seg>
					<seg id="b.REV.5.7" type="verse">
						Izimer-agi iqeṛṛeb ɣer Win yeqqimen ɣef wukersi n lḥekma iwakken a d-iṭṭef seg ufus-is ayeffus adlis-nni.  
					</seg>
					<seg id="b.REV.5.8" type="verse">
						Mi d-iṭṭef adlis-nni, ṛebɛa lxuluq akk-d ṛebɛa uɛecrin n lecyux nni seǧǧden zdat-es, mkul yiwen seg-sen yeṭṭef snitra d iqbucen n ddheb iččuṛen d leɛṭeṛ i d ițmettilen ddeɛwat n wegdud n Ṛebbi. 
					</seg>
					<seg id="b.REV.5.9" type="verse">
						Cennun yiwen ucewwiq d ajdid qqaṛen : tuklaleḍ aț-țedmeḍ adlis, aț-țeldiḍ ṭwabeɛ-ines, axaṭer temmezleḍ, iwakken aț-țcafɛeḍ s idammen-ik yuzzlen, imdanen si mkul lɛeṛc, si mkul tutlayt, si mkul agdud, si mkul tamurt.  
					</seg>
					<seg id="b.REV.5.10" type="verse">
						Terriḍ-ten am igelliden, d lmuqedmin i Sidi Ṛebbi Illu-nneɣ, ad ḥekmen ɣef ddunit.  
					</seg>
					<seg id="b.REV.5.11" type="verse">
						Walaɣ daɣen, yerna sliɣ i ṣṣut n waṭas n lmalayekkat i d-izzin i ukersi n lḥekma, i lxuluq akk-d lecyux-nni, leḥsab-nsen d ilulufen, d ayen ur nezmir a neḥseb. 
					</seg>
					<seg id="b.REV.5.12" type="verse">
						Qqaṛen s ṣṣut ɛlayen : Izimer yemmezlen yuklal tazmert d lekyasa, lerbaḥ d lǧehd, ccan d lɛaḍima akk-d ucekkeṛ.  
					</seg>
					<seg id="b.REV.5.13" type="verse">
						Ayen akk i d-ițwaxelqen deg igenni, di lqaɛa, ddaw lqaɛa, di lebḥeṛ d wayen akk yellan deg-sen, sliɣ-asen qqaṛen : A neḥmed a neckkeṛ Win yeqqimen ɣef wukersi n lḥekma akk-d Izimer, i nutni lɛaḍima d lḥekma si lǧil ɣer lǧil !  
					</seg>
					<seg id="b.REV.5.14" type="verse">
						Ṛebɛa lxuluq-nni qqaṛen : Amin ! Ma d lecyux-nni țseǧǧiden zdat-sen.  
					</seg>
				</div>
				<div id="b.REV.6" type="chapter">
					<seg id="b.REV.6.1" type="verse">
						Walaɣ daɣen mi gcerreg Izimer nni ṭṭabeɛ amezwaru. Sliɣ i taɣect n yiwen si ṛebɛa lxuluq-nni tenṭeq-ed am ṛṛɛud tenna-d : As-ed !  
					</seg>
					<seg id="b.REV.6.2" type="verse">
						Walaɣ yiwen uɛewdiw d amellal. Win i t-id irekben yeṭṭef lqus deg ufus-is ; tețțunefk-as tɛeṣṣabt, iṛuḥ s tezmert tameqqrant iwakken ad iɣleb.  
					</seg>
					<seg id="b.REV.6.3" type="verse">
						Mi gcerreg ṭṭabeɛ wis sin, sliɣ i lxelq wi sin yenna-d : As-ed !  
					</seg>
					<seg id="b.REV.6.4" type="verse">
						Yeffeɣ-ed yiwen uɛewdiw nniḍen d azeggaɣ am tmes. Win i t-id-irekben, tețțunefk-as tezmert ad ikkes lehna si ddunit iwakken ad țnaɣen yemdanen wway gar-asen ; yețțunefk-as-d yiwen ujenwi d ameqqran. 
					</seg>
					<seg id="b.REV.6.5" type="verse">
						Mi gcerreg Izimer-nni ṭṭabeɛ wis tlata, sliɣ i lxelq wis tlata yenna-d : As-ed ! Ataya daɣen yiwen uɛewdiw d aberkan. Win i t-id-irekben yeṭṭef lmizan deg ufus-is. 
					</seg>
					<seg id="b.REV.6.6" type="verse">
						Imiren kan sliɣ i yiwet taɣect ger ṛebɛa lxuluq-nni teqqaṛ : Kilu n yirden d ssuma i gețțaɣ ufellaḥ i yiwen wass n lxedma, tlata kilu n temẓin daɣen d ssuma n yiwen wass n lxedma ; ma d zzit akk-d ccṛab ad qqimen akken llan.  
					</seg>
					<seg id="b.REV.6.7" type="verse">
						Mi gcerreg ṭṭabeɛ wis ṛebɛa, sliɣ i taɣect n lxelq wis ṛebɛa tenna-d : As-ed!  
					</seg>
					<seg id="b.REV.6.8" type="verse">
						Walaɣ yiwen uɛewdiw d aḥcici. Win i t-id-irekben isem-is lmut, tetbeɛ-it-id laxeṛt ; tețțunefk-asen-d tezmert ɣef ṛṛbeɛ n ddunit, iwakken ad snegren imdanen  s ujenwi, s laẓ, s lehlak akk-d lewḥuc n lexla.  
					</seg>
					<seg id="b.REV.6.9" type="verse">
						Mi gcerreg ṭṭabeɛ wis xemsa, walaɣ seddaw n udekkan i deg srusun iseflawen i Sidi Ṛebbi, leṛwaḥ n wid yemmezlen imi ugin ad nekṛen awal n Ṛebbi yerna cehden fell-as. 
					</seg>
					<seg id="b.REV.6.10" type="verse">
						?ɛeggiḍen s taɣect ɛlayen, qqaṛen : A Ssid-nneɣ imqeddes, a Bab n tideț, d acu i tețṛaǧuḍ aț-țḥasbeḍ, aț-țerreḍ țțaṛ i imezdaɣ n ddunit ɣef yidammen-nneɣ i ssazlen ?  
					</seg>
					<seg id="b.REV.6.11" type="verse">
						Mkul yiwen deg-sen yețțunefk as uqenduṛ d ammellal ; nnan-asen ad rnun ad ṛǧun kra lweqt alamma rnan-d ɣuṛ-sen yeṛfiqen-nsen di leqdic d watmaten-nsen ara nɣen am nutni.  
					</seg>
					<seg id="b.REV.6.12" type="verse">
						Walaɣ daɣen mi gcerreg Izimer nni ṭṭabeɛ wis sețța ; tewwet zzelzla tameqqrant di lqaɛa, iṭij yuɣal d aberkan ; agur yuɣal am idammen, 
					</seg>
					<seg id="b.REV.6.13" type="verse">
						ma d itran n igenni ɣellin-d ɣer lqaɛa am tbexsisin n tenqelț m'ara ț-țihuzz waḍu iǧehden.  
					</seg>
					<seg id="b.REV.6.14" type="verse">
						Igenni yenneḍ am tẓeṛbit yețțlen, idurar ț-țegzirin meṛṛa ḥerrken seg imukan-nsen.  
					</seg>
					<seg id="b.REV.6.15" type="verse">
						Igelliden akk-d imeqqranen n ddunit, wid iḥekkmen ɣef lɛeskeṛ, imeṛkantiyen, wid yesɛan lḥekma, aklan akk-d iḥuṛṛiyen, ulin meṛṛa ɣer idurar iwakken ad ffren zdaxel n lɣiṛan d iceṛfan, 
					</seg>
					<seg id="b.REV.6.16" type="verse">
						 qqaṛen i idurar d iceṛfan : ɣlit-ed fell-aɣ, ffret-aɣ zdat wudem n Win yeqqimen ɣef wukersi n lḥekma, zdat wurrif n Izimer ; 
					</seg>
					<seg id="b.REV.6.17" type="verse">
						axaṭer yusa-d wass ameqqran n wurrif-nsen, anwa ara imenɛen ?  
					</seg>
				</div>
				<div id="b.REV.7" type="chapter">
					<seg id="b.REV.7.1" type="verse">
						Mbeɛd ayagi, walaɣ ṛebɛa n lmalayekkat beddent di ṛebɛa tɣemmaṛ n ddunit ; sḥebsent aḍu n ṛebɛa tɣemmaṛ n ddunit iwakken ur d-ițṣuḍu ara waḍu ɣef lqaɛa d lebḥur, neɣ ula ɣef yiwet ttejṛa.  
					</seg>
					<seg id="b.REV.7.2" type="verse">
						Walaɣ lmelk nniḍen i d-yulin si lǧiha n cceṛq, yeṭṭef deg ufus-is ṭṭabeɛ n Ṛebbi yeddren ; iɛeggeḍ s ṣṣut ɛlayen ɣer ṛebɛa lmalayekkat-nni iwumi yefka Sidi Ṛebbi tazmert iwakken ad ḍuṛṛent lqaɛa d lebḥur, yenna-yasen :  
					</seg>
					<seg id="b.REV.7.3" type="verse">
						Ur țḍuṛṛut ara lqaɛa d lebḥuṛ neɣ ttjuṛ, alamma neḍbeɛ tiwenziwin n iqeddacen n Ṛebbi Illu-nneɣ.  
					</seg>
					<seg id="b.REV.7.4" type="verse">
						Imiren sliɣ i leḥsab n wid yețwaḍebɛen, meyya uṛebɛa uṛebɛin alef si leɛṛac n wat Isṛail : 
					</seg>
					<seg id="b.REV.7.5" type="verse">
						si lɛeṛc n Yahuda țwaḍebɛen tnac n alef ; si lɛeṛc n Ruben, țwaḍebɛen ṭnac n alef ; si lɛeṛc n Gad, ṭnac n alef ; 
					</seg>
					<seg id="b.REV.7.6" type="verse">
						si lɛeṛc n Azer, tnac n alef ; si lɛeṛc n Naftali, ṭnac n alef ; si lɛeṛc n Manasi, ṭnac n alef ; 
					</seg>
					<seg id="b.REV.7.7" type="verse">
						si lɛeṛc n Semɛun, ṭnac n alef ; si lɛeṛc n Lewwi, ṭnac n alef ; si lɛeṛc n Isakaṛ, ṭnac n alef ; 
					</seg>
					<seg id="b.REV.7.8" type="verse">
						si lɛeṛc n Zabulun, ṭnac n alef ; si lɛeṛc n Yusef, ṭnac n alef ; si lɛeṛc n Benyamin, țwaḍebɛen ṭnac n alef.  
					</seg>
					<seg id="b.REV.7.9" type="verse">
						Mbeɛd ayagi, walaɣ izumal n lɣaci, ur yezmir yiwen a sen-d issufeɣ leḥsab, d imdanen n mkul lǧens, n mkul tamurt, n mkul agdud, n mkul tutlayt. Bedden zdat ukersi n lḥekma zdat Izimer-nni, lsan llebsa tamellalt, wwin-d tiseḍwa n tezdayin deg ifassen-nsen. 
					</seg>
					<seg id="b.REV.7.10" type="verse">
						?ɛeggiḍen s taɣect ɛlayen qqaṛen : Leslak-nneɣ yekka-d s ɣuṛ Izimer, s ɣuṛ Ṛebbi Illu-nneɣ yeqqimen ɣef wukersi n lḥekma.  
					</seg>
					<seg id="b.REV.7.11" type="verse">
						Lmalayekkat meṛṛa zzin-t-ed i ukersi-nni n lḥekma, i lecyux akk-d ṛebɛa lxuluq-nni ; uɣalent ɣef wudem zdat ukersi-nni n lḥekma țɛebbident Sidi Ṛebbi, 
					</seg>
					<seg id="b.REV.7.12" type="verse">
						qqaṛent : s tideț, a neḥmed, a neckkeṛ Sidi Ṛebbi Illu-nneɣ, i nețța lɛaḍima, lekyasa, ccan d lḥekma si lǧil ɣer lǧil ! Amin !   
					</seg>
					<seg id="b.REV.7.13" type="verse">
						Yiwen si lecyux-nni yenṭeq-ed yenna-yi-d : Wid yelsan ijellaben icebḥanen, anwa-ten ? Ansi i d-usan ?  
					</seg>
					<seg id="b.REV.7.14" type="verse">
						Rriɣ-as : D kečč i geẓran a Sidi. Yerra-yi-d : Wigi, d wid yesɛeddan leqheṛ d ameqqran ; ssarden ijellaben-nsen, ssazdgen-ten deg idammen n Izimer.  
					</seg>
					<seg id="b.REV.7.15" type="verse">
						Daymi i bedden zdat ukersi n lḥekma n Sidi Ṛebbi, țɛebbiden-t iḍ d wass deg wexxam-is. Win yeqqimen ɣef wukersi n lḥekma, a ten-iḥader ;  
					</seg>
					<seg id="b.REV.7.16" type="verse">
						 ur țțuɣalen ad llaẓen,  ur țțuɣalen ad ffaden,  ur ten-yețḥaz yiṭij neɣ l eḥmu .   
					</seg>
					<seg id="b.REV.7.17" type="verse">
						Imi Izimer yellan di tlemmast n ukersi n lḥekma, d nețța ara yilin d ameksa-nsen, a ten-yawi ɣer wanda țazzalen waman n lɛinṣer,  Sidi Ṛebbi a sen-yesfeḍ imeṭṭawen seg wallen nsen.  
					</seg>
				</div>
				<div id="b.REV.8" type="chapter">
					<seg id="b.REV.8.1" type="verse">
						Mi gcerreg ṭṭabeɛ wis sebɛa, ters-ed yiwet tsusmi deg igenni azal wezgen n ssaɛa. 
					</seg>
					<seg id="b.REV.8.2" type="verse">
						Walaɣ sebɛa lmalayekkat beddent zdat Sidi Ṛebbi, mkul yiwet deg-sent yețțunefk-as yiwen lbuq.  
					</seg>
					<seg id="b.REV.8.3" type="verse">
						Yiwen lmelk nniḍen yusa-d, ibedd zdat udekkan n ddheb i deg țqeddimen iseflawen, yeṭṭef timbexxeṛt n ddheb ; efkan-as-d aṭas n lǧawi a t-isseṛɣ ɣef wudekkan-nni yellan zdat ukersi n lḥekma iwakken rriḥa-ines aț-țali ɣer Sidi Ṛebbi akk-d ddeɛwat n yimqedsen meṛṛa.  
					</seg>
					<seg id="b.REV.8.4" type="verse">
						Dexxan n lebxuṛ-nni yuli akk-d ddeɛwat n yimqedsen yeṣfan, seg ufus n lmelk ibedden zdat Ṛebbi.  
					</seg>
					<seg id="b.REV.8.5" type="verse">
						Lmelk-nni yeddem-ed timbexxeṛt nni n ddheb, yeččuṛ-iț-id ț-țirgin iṛeqqen yellan ɣef wudekkan-nni n ddheb, ideggeṛ-iț ɣer ddunit ; tebṛeq, terɛeḍ, sliɣ i tuɣac, tezlez lqaɛa. 
					</seg>
					<seg id="b.REV.8.6" type="verse">
						Sebɛa lmalayekkat-nni yeṭṭfen sebɛa lbuqat, heggant iman-nsent ad wwtent lbuq.  
					</seg>
					<seg id="b.REV.8.7" type="verse">
						Lmelk amezwaru yewwet lbuq, imiren kan yeɣli-d ɣef lqaɛa webruri akk ț-țmes ixelḍen d idammen, times nni tečča țelt n lqaɛa, țelt n ttjuṛ, d kra wayen yellan d leḥcic azegzaw.  
					</seg>
					<seg id="b.REV.8.8" type="verse">
						Lmelk wis sin yewwet lbuq. Yiwet n lḥaǧa annect-ilaț am akken d adrar ameqqran i deg tecɛel tmes yețțuḍeggeṛ ɣer lebḥeṛ, țelt n lebḥeṛ yuɣal am idammen, 
					</seg>
					<seg id="b.REV.8.9" type="verse">
						țelt n wayen yețɛicin di lebḥeṛ yemmut, țelt daɣen n lbabuṛat negren.  
					</seg>
					<seg id="b.REV.8.10" type="verse">
						 Lmelk wis tlata yewwet lbuq. Yeɣli-d seg igenni ɣer lqaɛa yiwen yitri d ameqqran i gṛeqqen am uḥeǧǧaǧu n tmes, itri-nni isem-is : Terẓeg ; țelt n isaffen d leɛwanseṛ n waman uɣalen d irẓaganen am ilili, aṭas n yemdanen i gemmuten imi swan seg waman-nni rẓagen. 
					</seg>
					<seg id="b.REV.8.12" type="verse">
						Lmelk wis ṛebɛa yewwet lbuq. Iṭij, agur d yetran, tenqeṣ țelt n tafat-nsen s wakka tenqeṣ țelt n tafat n wass d țelt n tafat n yiḍ di ddunit.  
					</seg>
					<seg id="b.REV.8.13" type="verse">
						Walaɣ yerna sliɣ i yiwen lbaz yețțafgen di tlemmast n igenni yeqqaṛ s taɣect ɛlayen : A tawaɣit, a tawaɣit, a nnger n imezdaɣ n ddunit, ɣef wayen ara yedṛun m'ara wten lbuq tlata n lmalayekkat tineggura !  
					</seg>
				</div>
				<div id="b.REV.9" type="chapter">
					<seg id="b.REV.9.1" type="verse">
						Lmelk wis xemsa yewwet lbuq. Walaɣ yiwen yetri yeɣli-d seg igenni ɣer lqaɛa. Tețțunefk-as tsaruț n tesraft lqayen. 
					</seg>
					<seg id="b.REV.9.2" type="verse">
						Yeldi tasraft-nni lqayen, yuli-d seg-s yiwen dexxan d aberkan am win n uḥeǧǧaǧu n tmes, ddunit Ṛebbi tuɣal akk ț-țaberkant si dexxan-nni, ula d iṭij ur d-iban ara.  
					</seg>
					<seg id="b.REV.9.3" type="verse">
						Si dexxan-nni yeffeɣ-ed wejṛad ɣer ddunit, tețțunefk-as tazmert am tezmert sɛant tɣerdmiwin n lqaɛa. 
					</seg>
					<seg id="b.REV.9.4" type="verse">
						Yețțunefk-asen lameṛ ur țḍuṛṛun ara leḥcic, ttjuṛ d wayen akk zegzawen di lqaɛa, lameɛna ad ḍuṛṛen imdanen ur nesɛi ara ṭṭabeɛ n Ṛebbi ɣef twenza-nsen.  
					</seg>
					<seg id="b.REV.9.5" type="verse">
						Tețțunefk-asen tezmert, mačči iwakken a ten-nɣen, lameɛna iwakken a ten-qehṛen azal n xemsa waguren, leqheṛ ara d-yeɣlin fell-asen, am lqeṛḥ n wemdan m'ara t-teqqes tɣirdemt.  
					</seg>
					<seg id="b.REV.9.6" type="verse">
						Deg ussan-nni imdanen ad nadin ɣef lmut ur ț-țafen ara, ad bɣun ad mmten lameɛna lmut aț-țerwel fell asen. 
					</seg>
					<seg id="b.REV.9.7" type="verse">
						Ajṛad-nni yecba iɛewdiwen iheggan i umenɣi, sɛan ɣef yiqeṛṛay nsen am akken ț-țiɛeṣṣabin n ddheb, udmawen-nsen am wid n yemdanen, 
					</seg>
					<seg id="b.REV.9.8" type="verse">
						acebbub-nsen am win n tilawin, tuɣmas-nsen am tid n yizmawen.  
					</seg>
					<seg id="b.REV.9.9" type="verse">
						Sɛan ɣef yidmaren-nsen am tseddariyin n wuzzal, zzhir n iferrawen-nsen am zzhir n ikeṛṛusen zzuɣuṛen waṭas n iɛewdiwen m'ara țțazzalen ɣer imenɣi.  
					</seg>
					<seg id="b.REV.9.10" type="verse">
						Sɛant tijeḥnaḍ ț-țsuqas am tid n tɣerdmiwin ; di tjeḥnaḍ-agi i tella tezmert ara iḍuṛṛen imdanen azal n xemsa wagguren. 
					</seg>
					<seg id="b.REV.9.11" type="verse">
						Agellid-nsen, d lmelk-nni iḥekkmen ɣef tesraft lqayen, yețțusemma s tɛibṛanit « Abadun », ma s tyunanit « Abulyun » yeɛni « win yessexṛaben ». 
					</seg>
					<seg id="b.REV.9.12" type="verse">
						Tawaɣit tamezwarut tɛedda. Mazal snat n twaɣyin nniḍen țeddunt-ed deffir-es.  
					</seg>
					<seg id="b.REV.9.13" type="verse">
						Lmelk wis sețța iwwet lbuq. Sliɣ i yiwet taɣect i d-yekkan si ṛebɛa wacciwen yellan ɣef ṛebɛa tɣemmaṛ n udekkan n ddheb i gellan zdat Ṛebbi, 
					</seg>
					<seg id="b.REV.9.14" type="verse">
						taɣect-agi tenna i lmelk wis sețța i geṭṭfen lbuq : Efsi-yasen ccedd i ṛebɛa lmalayekkat-nni yellan ɣef rrif n wasif ameqqran, iwumi qqaṛen « Lufrat ». 
					</seg>
					<seg id="b.REV.9.15" type="verse">
						Ṛebɛa lmalayekkat-nni i gețțuheggan i ssaɛa-nni, i wass, i wagur d useggas-nni, țwaserḥent-ed iwakken ad snegrent țelt n yemdanen.  
					</seg>
					<seg id="b.REV.9.16" type="verse">
						Sliɣ i leḥsab n yemnayen, llan di mitin imelyunen yid-sen.  
					</seg>
					<seg id="b.REV.9.17" type="verse">
						Atan wamek i walaɣ deg uweḥḥi iɛewdiwen d wid i ten-irekben : imnayen-nni lsan tiseddariyin n wuzzal ț-țizeggaɣin am tmes, wiyaḍ ț-țizegzawin am lebḥeṛ, kra nniḍen am ukubri. Iqeṛṛay n iɛewdiwen-nni am akken d iqeṛṛay n izmawen ; seg imawen-nsen tețțeffeɣ-ed tmes, dexxan akk-d ukubri.  
					</seg>
					<seg id="b.REV.9.18" type="verse">
						?elt n yemdanen mmuten s tlata n twaɣyin-agi, s tmes, s dexxan akk-d ukubri-nni i d-ițeffɣen seg imawen-nsen. 
					</seg>
					<seg id="b.REV.9.19" type="verse">
						Axaṭer tazmert n iɛewdiwen-nni tella deg imawen-nsen akk-d ijeḥnaḍ-nsen ; tijeḥnaḍ-agi-nsen cubant izerman ; sɛant iqeṛṛay, yis-sen i țḍuṛṛun.  
					</seg>
					<seg id="b.REV.9.20" type="verse">
						Imdanen nniḍen ur nemmut ara s twaɣyin-agi, ur ndimen ara seg yir tikli-nsen ; kemmlen ɛebbden leǧnun țṛuḥun ɣer ssadaț anda ɛebbden lmeṣnuɛat yețwanejṛen s ufus n wemdan, s ddheb, s lfeṭṭa akk-d nnḥas, s wezṛu akk-d wesɣaṛ. ?as akken lmeṣnuɛat-nni ur țwalin, ur sellen, ur leḥḥun, 
					</seg>
					<seg id="b.REV.9.21" type="verse">
						imdanen-agi ur ndimen ara ɣef tmegṛaḍ i neqqen, ɣef ssḥur ɣef tukeṛdiwin akk țecmatin i xeddmen, lameɛna țkemmilen di lecɣal-agi.  
					</seg>
				</div>
				<div id="b.REV.10" type="chapter">
					<seg id="b.REV.10.1" type="verse">
						Walaɣ daɣen yiwen lmelk nniḍen iǧehden, iṣubb-ed seg igenni, tețțel-it-id tagut ; tislit n wanẓar tezzi ɣef wuqeṛṛuy-is, udem-is yețfeǧǧiǧ am yiṭij, iḍaṛṛen-is am iḥeǧǧuǧa n tmes. 
					</seg>
					<seg id="b.REV.10.2" type="verse">
						Yeṭṭef deg ufus-is yiwet tektabt tamecṭuḥt yeldin. Yessers aḍar-is ayeffus ɣef lebḥeṛ, ma d aḍar azelmaḍ yessers-it ɣef lqaɛa, 
					</seg>
					<seg id="b.REV.10.3" type="verse">
						iɛeggeḍ s taɣect ɛlayen am akken d izem i gesreɛreɛen. Mi gesreɛreɛ lmelk-nni, nesla i useqseq n tuɣac n sebɛa ṛṛɛudat.  
					</seg>
					<seg id="b.REV.10.4" type="verse">
						Mi sliɣ i tuɣac n sebɛa ṛɛudat nni țedduɣ ad aruɣ ayen i d-nnan, lameɛna sliɣ i yiwet taɣect i d-yekkan seg igenni tenna-yi-d : Eǧǧ di lbaḍna ayen akka i d-nnan sebɛa ṛɛudat-agi, ur tețțaru ara.  
					</seg>
					<seg id="b.REV.10.5" type="verse">
						Lmelk-nni i walaɣ ibedd ɣef lebḥeṛ akk-d lqaɛa,  yerfed afus-is ayeffus ɣer igenni, 
					</seg>
					<seg id="b.REV.10.6" type="verse">
						 yeggul s Win yeddren si lǧil ɣer lǧil , Win i d-ixelqen igenni, lqaɛa d lebḥeṛ d wayen yellan deg-sen, a d-yedṛu kullec mbla leɛḍil.  
					</seg>
					<seg id="b.REV.10.7" type="verse">
						M'ara d-yaweḍ wass i deg ara nsel i ṣṣut n lbuq n lmelk wis sebɛa, imiren kra wayen yellan di lbaḍna n Sidi Ṛebbi ad yețwakemmel akken i t-id yenna i lenbiya.  
					</seg>
					<seg id="b.REV.10.8" type="verse">
						Taɣect-nni i d-yekkan seg igenni, terna tenna-yi-d : Ṛuḥ, eddem-ed taktabt tamecṭuḥt yeldin deg ufus n lmelk-nni ibedden ɣef lqaɛa d lebḥeṛ.  
					</seg>
					<seg id="b.REV.10.9" type="verse">
						Ṛuḥeɣ ɣer lmelk-nni, ssutreɣ-as a yi-d-yefk taktabt-nni tamecṭuḥt. Yenna-yi-d : Eddem-iț, sebleɛ-iț ; deg imi-k aț-țili ț-țaẓidant am tammemt, meɛna m'ara taweḍ ɣer uɛebbuḍ-ik, aț-țuɣal ț-țarẓagant.  
					</seg>
					<seg id="b.REV.10.10" type="verse">
						 Eddmeɣ-d taktabt-nni tamecṭuḥt seg ufus n lmelk iwakken aț-țeččeɣ, mi ț-greɣ deg imi-w ufiɣ-ț ț-țaẓidant, lameɛna mi tewweḍ ɣer uɛebbuḍ-iw, ččuṛen iẓerman-iw ț-țeṛzeg.  
					</seg>
					<seg id="b.REV.10.11" type="verse">
						Nnan-iyi-d : Ilaq aț-țcireḍ daɣen ɣef wayen twalaḍ i waṭas n yegduden d leǧnas d igelliden n mkul tutlayt.  
					</seg>
				</div>
				<div id="b.REV.11" type="chapter">
					<seg id="b.REV.11.1" type="verse">
						Fkan-iyi-d aɣanim s wayes țektilin, nnan-iyi-d : -- Ekker fell-ak, ektil lǧameɛ iqedsen n Sidi Ṛebbi, ktil daɣen adekkan i deg srusun iseflawen, tḥesbeḍ wid yețɛebbiden di lǧameɛ-agi. 
					</seg>
					<seg id="b.REV.11.2" type="verse">
						Lameɛna afrag n lǧameɛ iqedsen, eǧǧ-it ur t-țektili ara, axaṭer yețțunefk i leǧnas ur nelli ara n wat Isṛail, ara iṛekḍen tamdint n Lquds azal n tnin uṛebɛin wagguren.  
					</seg>
					<seg id="b.REV.11.3" type="verse">
						Ad ceggɛeɣ sin inigan-iw ad sburren ticekkaṛin, iwakken ad ciren s wawal n Ṛebbi azal n tnin uṛebɛin wagguren.  
					</seg>
					<seg id="b.REV.11.4" type="verse">
						Sin inigan-agi  d snat n tzemrin akk-d sin n lemṣabeḥ i gbedden zdat Yillu Bab n lqaɛa n ddunit.  
					</seg>
					<seg id="b.REV.11.5" type="verse">
						Ma yeɛṛeḍ yiwen a ten-iḍuṛṛ, tețțeffeɣ-ed tmes seg imawen-nsen tețțeț iɛdawen-nsen, akka ara yemmet kra win ara iɛerḍen a ten-iḍuṛṛ.  
					</seg>
					<seg id="b.REV.11.6" type="verse">
						Sin inigan-agi sɛan tazmert ad ɣelqen tiwwura igenwan iwakken ur d-yekkat ara ugeffur deg ussan i deg ara țcirin awal n Ṛebbi ; sɛan daɣen tazmert ad rren aman d idammen, ad sexḍen lqaɛa s mkul lebla mkul tikkelt i deg ara bɣun. 
					</seg>
					<seg id="b.REV.11.7" type="verse">
						M'ara faken aciri nsen, llafɛa ara d-yalin si tesraft lqayen, aț-țennaɣ yid-sen a ten teɣleb, yerna a ten-tneɣ.  
					</seg>
					<seg id="b.REV.11.8" type="verse">
						Lǧețțat-nsen ad qqiment ḍelqent deg ubṛaḥ n temdint tameqqrant, i gețțumetlen s temdint n Sudum ț-țmurt n Maṣer, tamdint anda yețwaṣleb Ssid-nsen.  
					</seg>
					<seg id="b.REV.11.9" type="verse">
						Lɣaci n mkul agdud, n mkul lǧens, n mkul tutlayt, n mkul tamurt, ad țfeṛṛiǧen deg-sen tlata wussan d wezgen, ur qebblen ara ad țwameḍlen.  
					</seg>
					<seg id="b.REV.11.10" type="verse">
						Imdanen n ddunit meṛṛa ad ilin di lfeṛḥ ameqqran imi mmuten. Ad țemceggaɛen tirezfin wway gar-asen, axaṭer sin inigan-agi ḍuṛṛen-ten aṭas.  
					</seg>
					<seg id="b.REV.11.11" type="verse">
						Mi ɛeddan tlata wussan-nni d wezgen, Ṛṛuḥ n Ṛebbi yesseḥya-d lǧețțat n lmegtin-nni, bedden ɣef yiḍaṛṛen-nsen. Kra wid yellan țfeṛṛiǧen deg-sen, tekcem-iten lxelɛa ț-țameqqrant. 
					</seg>
					<seg id="b.REV.11.12" type="verse">
						Yiwet n taɣect ɛlayen i d-yekkan seg igenni tenna i sin inigan-nni : Alit-ed ɣer dagi ! Ulin deg usigna ɣer igenni, iɛdawen-nsen țmuqulen deg-sen. 
					</seg>
					<seg id="b.REV.11.13" type="verse">
						Di teswiɛt-nni tewwet zzelzla tameqqrant, amur wis ɛecṛa n temdint yegrurej, mmuten sebɛa alaf yemdanen. Wid i gmenɛen si zzelzla-nni tekcem-iten tugdi, imiren setɛeṛfen s tezmert n Sidi Ṛebbi Bab n igenwan, ḥemden-t.  
					</seg>
					<seg id="b.REV.11.14" type="verse">
						Tawaɣit tis snat tɛedda, ataya tețțeddu-d twaɣit tis tlata.  
					</seg>
					<seg id="b.REV.11.15" type="verse">
						Lmelk wis sebɛa yewwet lbuq. Kra n tuɣac ɛlayen țɛeggiḍent deg igenni qqaṛent-ed : Lḥekma n ddunit tuɣal ɣer ifassen n Sidi Ṛebbi akk-d Lmasiḥ ines ; ad yeḥkem si lǧil ɣer lǧil.  
					</seg>
					<seg id="b.REV.11.16" type="verse">
						Ṛebɛa uɛecrin-nni n lecyux yellan zdat Sidi Ṛebbi ɣef yimukan nsen n lḥekma, țseǧǧiden zdat Sidi Ṛebbi, țɛebbiden-t 
					</seg>
					<seg id="b.REV.11.17" type="verse">
						qqaṛen : Nḥemmed-ik a Sidi Ṛebbi,  a Bab n tezmert yellan si tazwara, yellan ar ass-a, imi tesxedmeḍ tazmert-ik tameqqrant yerna tesbeddeḍ lḥekma-inek.  
					</seg>
					<seg id="b.REV.11.18" type="verse">
						Leǧnas llan kkren-d ɣuṛ-ek, lameɛna tura d urrif-ik i d-yewḍen, yusa-d lweqt i deg ara tḥasbeḍ lmegtin, ass i deg ara tkafiḍ iqeddacen-ik lenbiya, wid textaṛeḍ akk-d wid yețqadaṛen isem-ik, ama d imeẓyanen ama d imeqqranen s wayen uklalen ; ma d wid yessexṛaben ddunit a ten-tesnegreḍ.  
					</seg>
					<seg id="b.REV.11.19" type="verse">
						Lǧameɛ iqedsen n Sidi Ṛebbi yellan deg igenwan yeldi-d, dɣa iban-ed zdaxel-is usenduq n leɛqed. Tebṛeq, terɛeḍ, nesla i tuɣac, tezlez lqaɛa, yeɣli-d webruri.  
					</seg>
				</div>
				<div id="b.REV.12" type="chapter">
					<seg id="b.REV.12.1" type="verse">
						Tban-ed licaṛa ț-țameqqrant deg igenni : walaɣ yiwet tmeṭṭut tesburr-ed iṭij am llebsa, aggur seddaw iḍaṛṛen-is, tesɛa ɣef wuqeṛṛuy-is taɛeṣṣabt n tnac yitran. 
					</seg>
					<seg id="b.REV.12.2" type="verse">
						Tella s tadist, yewweḍ-ed lweqt i deg ara d-tarew, tebda tețɛeggiḍ seg weqṛaḥ n tarrawt.  
					</seg>
					<seg id="b.REV.12.3" type="verse">
						Tban-ed licaṛa nniḍen deg igenni : walaɣ yiwet llafɛa tazeggaɣt am tmes, tesɛa sebɛa iqeṛṛay akk-d ɛecṛa wacciwen, mkul aqeṛṛuy ters fell-as tɛeṣṣabt.  
					</seg>
					<seg id="b.REV.12.4" type="verse">
						Ajelkkiḍ-is yezzuɣeṛ-ed țelt n yitran n igenni, ideggeṛ-iten-id ɣer ddunit. Llafɛa-nni tbedd zdat tmeṭṭut-nni ara d-yarwen, iwakken aț-țessebleɛ lṭufan-ines akken kan ara d-ilal.  
					</seg>
					<seg id="b.REV.12.5" type="verse">
						Tesɛa-d aqcic  ara yeksen leǧnas meṛṛa s tɛekkazt n wuzzal. Aqcic-nni yețwarfed ɣer Sidi Ṛebbi, ɣer wemkan n lḥekma-ines.  
					</seg>
					<seg id="b.REV.12.6" type="verse">
						Tameṭṭut-nni terwel ɣer lexla anda i s-ihegga Sidi Ṛebbi amkan iwakken aț-țečč azal n walef umitin usețțin n wussan.  
					</seg>
					<seg id="b.REV.12.7" type="verse">
						Yedṛa-d umenɣi deg igenni, Mixayel akk-d lmalayekkat-is nnuɣen akk-d llafɛa-nni. Llafɛa-nni d lmalayekkat-is nnuɣen-ten ula d nutni, 
					</seg>
					<seg id="b.REV.12.8" type="verse">
						lameɛna ur ten-ɣliben ara, daymi i sen-yețwakkes wemkan-nsen deg igenni.  
					</seg>
					<seg id="b.REV.12.9" type="verse">
						Llafɛa-nni tameqqrant tețțuḍeggeṛ ɣer ddunit nețțat d lmalayekkat-is, tin akken yellan d azrem-nni n zik yețțusemman Iblis, Cciṭan, tin i gxedɛen ddunit meṛṛa. 
					</seg>
					<seg id="b.REV.12.10" type="verse">
						Sliɣ deg igenni i yiwen ṣṣut ɛlayen yeqqaṛ : tura yewweḍ-ed leslak, Nḥemmed-ik a Sidi Ṛebbi, lḥekma ț-țezmert i Sidi Ṛebbi Illu-nneɣ, lḥekma n ddunit tuɣal ɣer ifassen n Lmasiḥ-ines, axaṭer win i gesseḍlamen atmaten-nneɣ, win yețcektayen fell-asen iḍ d wass zdat Sidi Ṛebbi Illu-nneɣ, yețțuḍeggeṛ seg igenni.  
					</seg>
					<seg id="b.REV.12.11" type="verse">
						?elben-t watmaten-nneɣ s idammen n Izimer i ten-id-yefdan akk-d cchada-nsen fell-as yerna ur ɛuzzen ara tudert-nsen lameɛna sebblen-ț fell-as.  
					</seg>
					<seg id="b.REV.12.12" type="verse">
						?ef wayagi feṛḥet ay igenwan, a wid i gzedɣen igenwan ! A nnger-im a lqaɛa ! A nnger-ik a lebḥeṛ ! Imi i d-iṣubb ɣuṛ-wen Cciṭan s wurrif ameqqran, axaṭer yeẓra drus n lweqt i s-d-iqqimen.  
					</seg>
					<seg id="b.REV.12.13" type="verse">
						Llafɛa-nni, mi twala iman-is tețwaḍeggeṛ ɣer lqaɛa, tetbeɛ tameṭṭut nni i d-yesɛan aqcic.  
					</seg>
					<seg id="b.REV.12.14" type="verse">
						Imiren kan țțunefken-as i tmeṭṭut-nni sin wafriwen n lbaz ameqqran iwakken aț-țafeg ɣer unezṛuf anda ara tɛic tlata iseggasen d wezgen, mebɛid ɣef wezrem.  
					</seg>
					<seg id="b.REV.12.15" type="verse">
						Azrem-nni yessufeɣ-ed seg uqemmuc-is aman, feggḍen-d am asif deffir n tmeṭṭut-nni iwakken aț-țyawi uḥemmal.  
					</seg>
					<seg id="b.REV.12.16" type="verse">
						Lameɛna lqaɛa tsellek tameṭṭut nni, tessebleɛ aman-nni i d-ifeggḍen seg uqemmuc n llafɛa-nni.  
					</seg>
					<seg id="b.REV.12.17" type="verse">
						Llafɛa terfa ɣef tmeṭṭut-nni, tṛuḥ aț-țeskker imenɣi akk-d wid i d yeqqimen si dderya-s, wid i gḍuɛen lumuṛ n Sidi Ṛebbi yerna ṭṭfen di tideț n Sidna Ɛisa.  
					</seg>
					<seg id="b.REV.12.18" type="verse">
						Llafɛa-nni tbedd ɣef ṛṛmel n lebḥeṛ.  
					</seg>
				</div>
				<div id="b.REV.13" type="chapter">
					<seg id="b.REV.13.1" type="verse">
						Walaɣ yiwet leɛqiṛa tuli-d si lebḥeṛ, tesɛa sebɛa iqeṛṛay d ɛecṛa wacciwen, tesɛa ɣef wacciwen-is ɛecṛa tɛeṣṣabin, ma ɣef yiqeṛṛay-ines uran yismawen n rregmat.  
					</seg>
					<seg id="b.REV.13.2" type="verse">
						Leɛqiṛa i walaɣ tecba aɣilas, iḍaṛṛen-is am wid n wersel, axenfuc is am uxenfuc n yizem. Llafɛa-nni tefka-yas tazmert aț-țeḥkem deg umkan-is s lḥekma tameqqrant.  
					</seg>
					<seg id="b.REV.13.3" type="verse">
						Walaɣ yiwen seg iqeṛṛay-ines am akken yețwamzel, lameɛna lǧerḥ n tmezliwt-nni yeḥla. Imezdaɣ n ddunit meṛṛa dehcen ɣef wannect-agi, dɣa tebɛen leɛqiṛa-nni.  
					</seg>
					<seg id="b.REV.13.4" type="verse">
						?seǧǧiden-as i llafɛa-nni, axaṭer tefka lḥekma-s i leɛqiṛa ; țseǧǧiden daɣen zdat leɛqiṛa qqaṛen : anwa yellan am leɛqiṛa, anwa i gzemren ad yennaɣ yid-es ?  
					</seg>
					<seg id="b.REV.13.5" type="verse">
						Yețțunefk-as uxenfuc i seg i d-țeffɣen imeslayen iqebḥen akk-d rregmat ɣef Sidi Ṛebbi. Tețțunefk-as tezmert aț-țeḥkem azal n tnin uṛebɛin n wagguren. 
					</seg>
					<seg id="b.REV.13.6" type="verse">
						Teldi axenfuc-is, tețqabaḥ Sidi Ṛebbi, treggem isem-is d wemkan i deg yețțili akk-d kra wid i gzedɣen deg igenni.  
					</seg>
					<seg id="b.REV.13.7" type="verse">
						 Serrḥen-as aț-țeskker imenɣi akk-d wid yextaṛ Sidi Ṛebbi yerna a ten-teɣleb. Tețțunefk-as lḥekma ɣef mkul lɛeṛc, ɣef mkul agdud, d mkul lǧens n mkul tutlayt.  
					</seg>
					<seg id="b.REV.13.8" type="verse">
						Kra win ur nețwajerred ara di tektabt n tudert yellan seg wasmi tebda ddunit, di tektabt n Izimer immezlen, ad seǧǧden zdat-es.  
					</seg>
					<seg id="b.REV.13.9" type="verse">
						Win yesɛan imeẓẓuɣen isel-ed ! 
					</seg>
					<seg id="b.REV.13.10" type="verse">
						Win i gețṛaǧu nnfu, ad yețwanfu ; ma d win yețṛaǧu ujenwi, ad yemmet s ujenwi. Daymi i glaq i wid yextaṛ Sidi Ṛebbi ad ṭṭfen di liman-nsen, ad sɛun ṣṣbeṛ.  
					</seg>
					<seg id="b.REV.13.11" type="verse">
						Walaɣ daɣen yiwet leɛqiṛa nniḍen teffeɣ-ed seddaw n tmurt. Tesɛa sin wacciwen am wid n izimer, tețmeslay am llafɛa.  
					</seg>
					<seg id="b.REV.13.12" type="verse">
						Tessexdam tazmert n leɛqiṛa tamezwarut ɣer tama-ines, teṣṣaweḍ armi terra imezdaɣ n ddunit meṛṛa țseǧǧiden zdat leɛqiṛa-nni tamezwarut i geḥlan si lǧerḥ-is. 
					</seg>
					<seg id="b.REV.13.13" type="verse">
						Txeddem lbeṛhanat imeqqranen zdat yemdanen, tesseɣlay-ed times seg igenni ɣer lqaɛa.  
					</seg>
					<seg id="b.REV.13.14" type="verse">
						Tețɣuṛṛu imezdaɣ n ddunit s lbeṛhanat i s-yețțunefken a ten texdem seddaw lḥekma n leɛqiṛa-nni tamezwarut, teqqaṛ asen : sbeddet yiwen lmeṣnuɛ ɣef ṣṣifa n leɛqiṛa-nni yețțewten s ujenwi tuɣal teḥla.  
					</seg>
					<seg id="b.REV.13.15" type="verse">
						Leɛqiṛa tis snat, tețțunefk-as tezmert a s-tefk ṛṛuḥ i lmeṣnuɛ n leɛqiṛa-nni tamezwarut, iwakken lmeṣnuɛ-nni ad yizmir a d-yenṭeq, yerna ad ineɣ meṛṛa wid yugin a t-ɛebbden. 
					</seg>
					<seg id="b.REV.13.16" type="verse">
						Leɛqiṛa-nni tḥețțem ɣef yemdanen, meẓẓi neɣ meqqeṛ, d igellil neɣ d ameṛkanti, d akli neɣ d aḥeṛṛi, ad wwten ticṛaḍ deg ufus ayeffus neɣ deg unyir-nsen, 
					</seg>
					<seg id="b.REV.13.17" type="verse">
						yerna ula d yiwen ur izemmer ad yaɣ neɣ ad yezzenz, anagar win yesɛan ticṛaḍ-agi n yisem n leɛqiṛa neɣ numṛu n yisem-is.  
					</seg>
					<seg id="b.REV.13.18" type="verse">
						Win iḥeṛcen yesɛan tamusni d leɛqel, a d-yaf lmeɛna n numṛu n leɛqiṛa yellan d isem n yiwen wergaz, numṛu-agi : d sețțemeyya usețța usețțin.  
					</seg>
				</div>
				<div id="b.REV.14" type="chapter">
					<seg id="b.REV.14.1" type="verse">
						Walaɣ Izimer-nni ibedd ɣef wedrar n Siyun, llan yid-es meyya uṛebɛa uṛebɛin alef n yemdanen yesɛan isem n Izimer-nni akk-d isem n Baba-s țwaketben ɣef yinyiren-nsen.  
					</seg>
					<seg id="b.REV.14.2" type="verse">
						Sliɣ i ṣṣut n tuɣac i d-yekkan seg igenni, am akken d ṣṣut n lebḥeṛ m'ara yekker, am tiyita n ṛṛɛud ; ṣṣut n tuɣac-nni, yecba ṣṣut i d-ițeffɣen seg waṭas n snitrat.  
					</seg>
					<seg id="b.REV.14.3" type="verse">
						?ɣennin yiwen ccna ajdid zdat wemkan n lḥekma, zdat ṛebɛa lexluq zdat lecyux-nni. Yiwen ur izmir ad yeḥfeḍ ccna-nni anagar meyya uṛebɛa uṛebɛin alef-nni i d-yețțuselken si ddunit.  
					</seg>
					<seg id="b.REV.14.4" type="verse">
						Wigi, d wid ur nezni ara, qqimen ṣfan ; anda iṛuḥ Izimer ad ddun yid-es. ?țuselken si ger yemdanen iwakken ad țțuqeddmen d imezwura i Sidi Ṛebbi akk-d Izimer.  
					</seg>
					<seg id="b.REV.14.5" type="verse">
						Ur d-yeffiɣ lekdeb seg imawen nsen, ur yelli deg-sen wayen ara sen-d yețwassukksen.  
					</seg>
					<seg id="b.REV.14.6" type="verse">
						Walaɣ yiwen lmelk yețțafgen deg igenni ; yewwi-d yid-es yiwen lexbaṛ n lxiṛ  yețdumun i dayem iwakken a t-ibecceṛ i imezdaɣ n ddunit, i mkul lǧens, i mkul tamurt, i mkul agdud n mkul tutlayt. 
					</seg>
					<seg id="b.REV.14.7" type="verse">
						Yeqqaṛ ed s taɣect ɛlayen : Aggadet Ṛebbi, ḥemmdet-eț axaṭer yewweḍ-ed wass n lḥisab. Seǧǧdet, ɛebdet Win i d-ixelqen igenni d lqaɛa, lebḥeṛ akk-d leɛwanseṛ n waman.  
					</seg>
					<seg id="b.REV.14.8" type="verse">
						Lmelk wis sin yetbeɛ amezwaru yeqqaṛ : Teɣli, teɣli temdint-nni n Babilun tameqqrant, tin i gesderɛen ( yessenṭḍen ) i leǧnas meṛṛa leḥṛam ines.  
					</seg>
					<seg id="b.REV.14.9" type="verse">
						Lmelk wis tlata, yetbeɛ-iten yeqqaṛ s ṣṣut ɛlayen : Win ara iseǧden zdat leɛqiṛa akk-d lmeṣnuɛ-ines yerna yeqbel ticṛeṭ ɣef wunyir-is neɣ ɣef wufus-is, 
					</seg>
					<seg id="b.REV.14.10" type="verse">
						a d-yemmir fell-as wurrif n Sidi Ṛebbi, ad isew lemṛaṛ, ad inɛețțab di tmes d ukubri zdat lmalayekkat iqedsen, zdat Izimer.  
					</seg>
					<seg id="b.REV.14.11" type="verse">
						Dexxan n tmes s wayes ara nɛețțaben ad yeqqim si lǧil ɣer lǧil ; wid yețseǧǧiden zdat leɛqiṛa d lmeṣuɛ ines akk-d kra win iqeblen ticṛeṭ n isem-is, ur steɛfayen ara iḍ d wass.  
					</seg>
					<seg id="b.REV.14.12" type="verse">
						Deg wannect-agi i d-yețban ṣṣbeṛ n wid yextaṛ Sidi Ṛebbi, wid i gḍuɛen lumuṛ-is yerna ṭṭfen di liman i sɛan di Lmasiḥ.  
					</seg>
					<seg id="b.REV.14.13" type="verse">
						Sliɣ i yiwet taɣect i d-yekkan seg igenni teqqaṛ : Aru ayagi, d iseɛdiyen si tura wid ara yemten yili nutni umnen s Lmasiḥ ! Ṛṛuḥ iqedsen yenna : ?-țideț, tura zemren ad steɛfun si leɛtab-nsen axaṭer lecɣal-nni yelhan i xedmen a ten-afen.  
					</seg>
					<seg id="b.REV.14.14" type="verse">
						Walaɣ asigna d amellal,  ɣef wusigna-nni yeqqim yiwen lxelq ițemcabi i wemdan. Yesɛa taɛeṣṣabt n ddheb ɣef wuqeṛṛuy-is, yeṭṭef amger iqeḍɛen deg ufus-is.  
					</seg>
					<seg id="b.REV.14.15" type="verse">
						Yiwen lmelk nniḍen yeffeɣ-ed si lǧameɛ iqedsen, yețɛeggiḍ s ṣṣut ɛlayen i win yeqqimen ɣef wusigna yeqqaṛ-as : Ssexdem amger-ik tmegreḍ, axaṭer yewweḍ-ed lweqt n tmegra, imi ddunit tewjed i tmegra. 
					</seg>
					<seg id="b.REV.14.16" type="verse">
						Win akken yeqqimen ɣef wusigna yesɛedda amger-is ɣef ddunit dɣa ddunit meṛṛa tețwamger.  
					</seg>
					<seg id="b.REV.14.17" type="verse">
						Yeffeɣ-ed lmelk nniḍen si lǧameɛ iqedsen yellan deg igenni ; ula d nețța yesɛa amger iqeḍɛen.  
					</seg>
					<seg id="b.REV.14.18" type="verse">
						Lmelk nniḍen iḥekkmen ɣef tmes, yeffeɣ-ed seg wemkan anda yella udekkan n iseflawen, yenna s ṣṣut ɛlayen i lmelk-nni yesɛan amger iqeḍɛen : Ssexdem amger-ik tgezmeḍ iguza n tfeṛṛant n ddunit, axaṭer wwant tẓuṛin.  
					</seg>
					<seg id="b.REV.14.19" type="verse">
						 Lmelk-nni yesɛedda amger-is ɣef ddunit, igzem iguza n tfeṛṛant n ddunit, iḍeggeṛ tizuṛin-nni zdaxel n teḥḍunt n wurrif n Sidi Ṛebbi, wwin-ț ɣer beṛṛa n temdint, iwakken ad ṛekḍen tizuṛin-nni, ffɣen-d seg-s idammen, ulin lqedd n lmitra d wezgen, uzzlen d leḥmali azal n telt-meyya n kilumitrat.  
					</seg>
				</div>
				<div id="b.REV.15" type="chapter">
					<seg id="b.REV.15.1" type="verse">
						Walaɣ daɣen deg igenni licaṛa nniḍen tameqqrant yesteɛǧiben ; sebɛa n lmalayekkat ṭṭfent sebɛa n lmuṣibat tineggura, axaṭer yis-sent ara innekmal wurrif n Sidi Ṛebbi.  
					</seg>
					<seg id="b.REV.15.2" type="verse">
						Walaɣ am akken d lebḥeṛ n djaj ixelḍen akk-d tmes, wid iɣelben leɛqiṛa d lmeṣnuɛ-is akk-d numṛu n isem-is, bedden ɣef lebḥeṛ-nni n djaj. ?ṭfen snitrat i sen-d-yefka Sidi Ṛebbi, 
					</seg>
					<seg id="b.REV.15.3" type="verse">
						țcewwiqen acewwiq n Sidna Musa, aqeddac n Sidi Ṛebbi akk-d ucewwiq n Izimer, qqaṛen : Lecɣal-ik meqqeṛ-it steɛǧiben a Sidi Ṛebbi a Bab n tezmert ! Iberdan-ik, d iberdan n lḥeqq ț-țideț ay Agellid n leǧnas.  
					</seg>
					<seg id="b.REV.15.4" type="verse">
						Anwa ur nețțaggad, ur nețḥemmid isem-ik a Sidi Ṛebbi ? Axaṭer d kečč kan i d imqeddes. Leǧnas meṛṛa a d-asen ad seǧǧden zdat-ek, imi tḥekkmeḍ s lḥeqq a Bab n lḥeqq.  
					</seg>
					<seg id="b.REV.15.5" type="verse">
						Deffir wayagi, walaɣ lǧameɛ iqedsen anda yella uqiḍun n temlilit yeldi deg igenni.  
					</seg>
					<seg id="b.REV.15.6" type="verse">
						Sebɛa n lmalayekkat-nni yeṭṭfen sebɛa n lmuṣibat, ffɣent-ed si lǧameɛ-nni s llebsa n leḥrir yeṣfan yețfeǧǧiǧen, beggsent-ed s wagusen n ddheb ɣef yidmaren-nsent.  
					</seg>
					<seg id="b.REV.15.7" type="verse">
						Yiwen si ṛebɛa lxuluq-nni, yefka i sebɛa-nni n lmalayekkat sebɛa n teqbucin n ddheb ččuṛent s wurrif n Sidi Ṛebbi yeddren si lǧil ɣer lǧil.  
					</seg>
					<seg id="b.REV.15.8" type="verse">
						Lɛaḍima akk-d lḥekma n Sidi Ṛebbi ččuṛen lǧameɛ iqedsen s dexxan, yiwen ur izmir ad yekcem ɣer lǧameɛ-nni alamma nnekmalent lmuṣibat n sebɛa lmalayekkat-nni.  
					</seg>
				</div>
				<div id="b.REV.16" type="chapter">
					<seg id="b.REV.16.1" type="verse">
						Sliɣ i yiwen ṣṣut ɛlayen i d-yekkan si lǧameɛ iqedsen yeqqaṛ i sebɛa-nni n lmalayekkat : -- Ṛuḥemt, smiremt ɣef ddunit sebɛa teqbucin n wurrif n Sidi Ṛebbi !  
					</seg>
					<seg id="b.REV.16.2" type="verse">
						Lmelk amezwaru iṛuḥ, yesmar taqbuct-is ɣef ddunit. Yiwen udeddi iweɛṛen iqerriḥen, yenṭeḍ imdanen meṛṛa yesɛan ticṛeṭ n leɛqiṛa yerna țseǧǧiden zdat lmeṣnuɛ-ines.  
					</seg>
					<seg id="b.REV.16.3" type="verse">
						Lmelk wis sin yesmar taqbuct-is ɣer lebḥeṛ, yuɣal d idammen am idammen n lmegget, imiren kra wayen yețɛicen di lebḥeṛ yemmut.  
					</seg>
					<seg id="b.REV.16.4" type="verse">
						Lmelk wis tlata yesmar taqbuct-is ɣef yisaffen d leɛwanṣer n waman, uɣalen meṛṛa d idammen.  
					</seg>
					<seg id="b.REV.16.5" type="verse">
						Sliɣ i lmelk iḥekkmen ɣef waman yeqqaṛ : Ay Imqeddes, a Bab n lḥeqq, kečč yellan si zik, yellan ass-a, tḥekkmeḍ s lḥeqq. 
					</seg>
					<seg id="b.REV.16.6" type="verse">
						Axaṭer nutni ssazlen idammen n yimqedsen akk-d lenbiya, daymi i sen-tefkiḍ ula d kečč ad swen idammen, axaṭer d ayen uklalen.  
					</seg>
					<seg id="b.REV.16.7" type="verse">
						Sliɣ i yiwet taɣect i d-yekkan seg udekkan n iseflawen teqqaṛ : Anɛam a Sidi Ṛebbi a Bab n tezmert, lḥekma-inek ț-țideț yerna d lḥeqq.  
					</seg>
					<seg id="b.REV.16.8" type="verse">
						Lmelk wis ṛebɛa yesmar taqbuct-is ɣef yiṭij, yețțunefk-as i yiṭij ad yesseṛɣ imdanen, 
					</seg>
					<seg id="b.REV.16.9" type="verse">
						dɣa imdanen meṛṛa ṛɣan s yiṭij. Reggmen Sidi Ṛebbi i gḥekmen ɣef lmuṣibat-agi, ugin ad tuben, ad setɛeṛfen yis, akken a t-ḥemmden.  
					</seg>
					<seg id="b.REV.16.10" type="verse">
						Lmelk wis xemsa yesmar taqbuct-is ɣef wukersi n lḥekma n leɛqiṛa-nni. Yeɣli-d ṭṭlam ɣef tgelda-s ; imdanen țkerricen ilsawen-nsen seg weqṛaḥ, 
					</seg>
					<seg id="b.REV.16.11" type="verse">
						reggmen Sidi Ṛebbi Bab n igenwan ɣef lqeṛḥ d ideddiyen-nsen, ur bɣin ara ad tuben seg yir lecɣal-nsen.  
					</seg>
					<seg id="b.REV.16.12" type="verse">
						Lmelk wis sețța yesmar taqbuct is ɣef wasif ameqqran n Lufrat. Yesɣeṛ asif-nni iwakken ad iheggi abrid i igelliden i d-ițeddun si cceṛq.  
					</seg>
					<seg id="b.REV.16.13" type="verse">
						Walaɣ ffɣen-d seg uxenfuc n llafɛa, seg uxenfuc n leɛqiṛa, seg yimi n nnbi n lekdeb, tlata leṛwaḥ iɛefnen i gțemcabin ɣer imqerqaṛ.  
					</seg>
					<seg id="b.REV.16.14" type="verse">
						Widak-nni, d leṛwaḥ n leǧnun i gxeddmen licaṛat, țṛuḥun ɣer igelliden n ddunit meṛṛa, iwakken a ten-id-snejmaɛen i wumenɣi n wass ameqqran n Sidi Ṛebbi Bab n tezmert.  
					</seg>
					<seg id="b.REV.16.15" type="verse">
						Aql-in a n-aseɣ am umakar. D aseɛdi win iɛussen ɣef yiman-is ur yekkis ara llebsa-ines, iwakken ur ițeddu ara ɛeryan, ur ițneḥcam ara m'ara t-id-walin ! 
					</seg>
					<seg id="b.REV.16.16" type="verse">
						Leṛwaḥ-nni n leǧnun snejmaɛen-d igelliden n ddunit deg yiwen wemkan iwumi qqaṛen s tɛibṛanit « Harmagidun ».  
					</seg>
					<seg id="b.REV.16.17" type="verse">
						Lmelk wis sebɛa yesmar taqbuct is ger igenni d lqaɛa. Teffeɣ-ed si lǧameɛ iqedsen yiwet taɣect ɛlayen, i d-yekkan seg ukersi n lḥekma teqqaṛ : Dayen kullec yețwakemmel !  
					</seg>
					<seg id="b.REV.16.18" type="verse">
						Tebṛeq, terɛeḍ, nesla i tuɣac, tezlez lqaɛa, seg wasmi i d-țwaxelqen imdanen ɣer ddunit ur d-tedṛi zzelzla tameqqrant am tagi. 
					</seg>
					<seg id="b.REV.16.19" type="verse">
						Tamdint tameqqrant tebḍa ɣef tlata. Timdinin n tmura ɣlint, Sidi Ṛebbi yemmekta-d Babilun tameqqrant iwakken a s-yefk aț-țsew lemṛaṛ si teqbuct n wurrif-is ameqqran.  
					</seg>
					<seg id="b.REV.16.20" type="verse">
						Tigzirin zedrent meṛṛa, ula d idurar ur d-banen ara.  
					</seg>
					<seg id="b.REV.16.21" type="verse">
						Yeɣli-d igedrez d ameqqran ɣef yemdanen, mkul aɛeqqa yewzen azal n ṛebɛin kilu ; imdanen regmen Sidi Ṛebbi ɣef lmuṣiba n igedrez-nni, axaṭer tegla-d s waṭas n lexṣaṛa.  
					</seg>
				</div>
				<div id="b.REV.17" type="chapter">
					<seg id="b.REV.17.1" type="verse">
						Mbeɛd ayagi, yiwen si sebɛa lmalayekkat-nni yeṭṭfen sebɛa teqbucin yusa-d yenna-yi-d : -- As-ed a k-d-sneɛteɣ amek ara yețwaḥkem ɣef tmenɛult tameqqrant i gebnan ɣef yisaffen imeqqranen. 
					</seg>
					<seg id="b.REV.17.2" type="verse">
						Yid-es i zennun igelliden n ddunit, ɣef ddemma-s i ffɣen imezdaɣ n ddunit seg ubrid n Sidi Ṛebbi.  
					</seg>
					<seg id="b.REV.17.3" type="verse">
						Deg uweḥḥi ufiɣ-ed iman-iw deg unezṛuf. Walaɣ yiwet tmeṭṭut teqqim ɣef yiwen lweḥc, rric-is d azeggaɣ, țwaketben fell-as yismawen n rregmat, yesɛa sebɛa iqeṛṛay akk-d ɛecṛa wacciwen.  
					</seg>
					<seg id="b.REV.17.4" type="verse">
						Tameṭṭut-nni telsa llebsa ifazen țțazeggaɣt, tcebbeḥ iman-is s ddheb d yedɣaɣen ɣlayen akk-d iɛeqcan. Teṭṭef deg ufus-is taqbuct n ddheb yeččuṛen ț-țicmatin, yeɛni ayen ineǧsen d wayen iɛefnen n yir lecɣal is.  
					</seg>
					<seg id="b.REV.17.5" type="verse">
						Yețwakteb ɣef wunyir-is yiwen yisem iwumi yețwaffer lmeɛna-s : Babilun tucmiț tameqqrant i seg d-kkant tecmatin akk-d leḥṛamat meṛṛa n ddunit.  
					</seg>
					<seg id="b.REV.17.6" type="verse">
						Walaɣ tameṭṭut-nni teskeṛ s idammen n wid yextaṛ Sidi Ṛebbi, d idammen n inigan n Lmasiḥ. Mi ț-walaɣ, wehmeɣ deg-s. 
					</seg>
					<seg id="b.REV.17.7" type="verse">
						Yekker lmelk-nni yenna-yi-d : Acuɣeṛ i twehmeḍ ? Atan a k-d sfehmeɣ lbaḍna n tmeṭṭut-agi akk-d lweḥc i ț-yețbibbin, win akken yesɛan sebɛa iqeṛṛay d ɛecṛa wacciwen.  
					</seg>
					<seg id="b.REV.17.8" type="verse">
						Lweḥc-nni twalaḍ, zik yella yedder, tura ulac-it. A d-yali si tesraft lqayen lameɛna iwakken ad iṛuḥ ɣer nnger. Imezdaɣ n ddunit iwumi ur yețwajerred ara yisem-nsen seg wasmi i d-tebda ddunit di tektabt n tudert, ad tɛeǧǧben m'ara walin lweḥc-nni, axaṭer lweḥc-nni yellan zik yuɣal ulac-it, ițeddu a d-yuɣal.  
					</seg>
					<seg id="b.REV.17.9" type="verse">
						Dagi, tlaq tmusni d lefhama iwakken ad țwafehment lbaḍnat-agi : sebɛa iqeṛṛay-nni țmettilen-d sebɛa idurar i ɣef tesbedd lḥekma-s tmeṭṭut-nni ; țmettilen-d daɣen sebɛa igelliden : 
					</seg>
					<seg id="b.REV.17.10" type="verse">
						xemsa deg-sen ɣlin, yiwen mazal-it, wayeḍ urɛad ur d-yusi, yerna asm'ara d-yas ad yeḥkem kra n lweqt kan.  
					</seg>
					<seg id="b.REV.17.11" type="verse">
						Lweḥc-nni yellan zik yuɣal ulac-it, d nețța i d agellid wis tmanya, yella daɣen d yiwen si sebɛa-nni ara iṛuḥen ɣer nnger.  
					</seg>
					<seg id="b.REV.17.12" type="verse">
						Ɛecṛa wacciwen nni i twalaḍ, țmettilen-d ɛecṛa igelliden urɛad nesɛi lḥekma, lameɛna a d-yas lweqt i deg ara ḥekmen azal n ssaɛa akk-d lweḥc.  
					</seg>
					<seg id="b.REV.17.13" type="verse">
						Msefhamen s yiwen ṛṛay, ad ɛawnen lweḥc s tezmert-nsen akk-d lḥekma-nsen. 
					</seg>
					<seg id="b.REV.17.14" type="verse">
						Ad sekkren imenɣi akk-d Izimer meɛna a ten-yeɣleb imi d nețța i d Ssid n Ssyadi, i d agellid n igelliden ; wid i gextaṛ daɣen iwumi i d-yessawel, i t-iḍuɛen a ten-ɣelben ula d nutni.  
					</seg>
					<seg id="b.REV.17.15" type="verse">
						Lmelk yenna-yi-d daɣen : Aman-agi n isaffen i twalaḍ i ɣef tesbedd lḥekma-s tmeṭṭut-nni tucmiț, țmettilen-d igduden, lɣaci d leǧnas n mkul tutlayt.  
					</seg>
					<seg id="b.REV.17.16" type="verse">
						Ɛecṛa wacciwen-nni i twalaḍ akk-d lweḥc, ad uɣalen ad keṛhen tameṭṭut-nni tucmiț, a ț-ɛerrin ad ččen aksum-is, imiren ad sseṛɣen ayen i d-yeqqimen seg-s. 
					</seg>
					<seg id="b.REV.17.17" type="verse">
						D Sidi Ṛebbi i ten-iwellhen akken ad xedmen lebɣi-s, ddukklen ɣef yiwen ṛṛay iwakken ad fken lḥekma i lweḥc alamma yedṛa-d lebɣi n Sidi Ṛebbi. 
					</seg>
					<seg id="b.REV.17.18" type="verse">
						Ma ț-țameṭṭut-nni tucmiț i twalaḍ, tețmettil-ed tamdint tameqqrant i gḥekmen ɣef yigelliden n ddunit.  
					</seg>
				</div>
				<div id="b.REV.18" type="chapter">
					<seg id="b.REV.18.1" type="verse">
						Deffir wayagi walaɣ lmelk nniḍen i d-yusan seg igenni, yesɛa lḥekma tameqqrant, ddunit meṛṛa tfeǧǧeǧ s tmanegt-is.  
					</seg>
					<seg id="b.REV.18.2" type="verse">
						Iɛeggeḍ s ṣṣut ɛlayen yenna :  Teɣli ! Teɣli temdint-nni  tameqqrant n Babilun  !  Tuɣal ț-țamezduɣt n ccwaṭen, d amkan anda țnejmaɛen leṛwaḥ imeɛfan, anda xeddmen leɛcuc-nsen leṭyuṛ iɛefnen.   
					</seg>
					<seg id="b.REV.18.3" type="verse">
						Axaṭer tewwi leǧnas meṛṛa ɣer leǧhel s yir tikli-ines, igelliden n ddunit jehlen yid-es, wid yețțaɣen znuzun uɣalen d imeṛkantiyen s sselɛa ifazen i s-znuzun.  
					</seg>
					<seg id="b.REV.18.4" type="verse">
						Sliɣ i yiwet taɣect i d-yekkan seg igenni teqqaṛ :   Effɣet seg-s ay agdud-iw, iwakken ur tɣellim ara di ddnub-is, iwakken ur kkun-id-țawḍent ara lmuṣibat ara d-yeɣlin fell-as.  
					</seg>
					<seg id="b.REV.18.5" type="verse">
						Axaṭer ddnubat-is ɛeddan tilas wwḍen ɣer igenni, amek ara yețțu Sidi Ṛebbi lbaṭel i texdem. 
					</seg>
					<seg id="b.REV.18.6" type="verse">
						Xedmet as akken i wen-txeddem, ɛețțbet-eț akteṛ wayen i kkun-tɛețțeb, taqbuct nni n lemṛaṛ i tessew i wiyaḍ, ɛemmṛet-as-ț d lemṛaṛ yugaren win tessew nețțat.  
					</seg>
					<seg id="b.REV.18.7" type="verse">
						Akken tefka i yiman-is ccan, tɛac di lerbaḥ, ara s-tesseṛwum leɛtab d leḥzen, axaṭer teqqaṛ :  Aql-iyi am ugellid, ur lliɣ ț-țaǧǧalt, ur țissineɣ leḥzen.  
					</seg>
					<seg id="b.REV.18.8" type="verse">
						Daymi, deg yiwen wass ara d-ɣlint fell-as lmuṣibat : lmut, leḥzen, laẓ akk-d tmes ara ț-yeččen. Axaṭer d Sidi Ṛebbi Bab n tezmert i ț-iɛuqben.  
					</seg>
					<seg id="b.REV.18.9" type="verse">
						Igelliden n ddunit meṛṛa i gɛacen deg-s di zzhu d zzna, ad țrun, ad meǧden fell-as, m'ara walin dexxan i gețțalin si tmes iceɛlen deg-s. 
					</seg>
					<seg id="b.REV.18.10" type="verse">
						Imi uggaden a ten-taweḍ txeṣṣart, bedden mebɛid qqaṛen : A tawaɣit-im, a tawaɣit-im a tamdint n Babilun, tamdint tameqqrant yesɛan tazmert, deg yiwet n ssaɛa kan yeɣli-d fell-am lɛiqab.  
					</seg>
					<seg id="b.REV.18.11" type="verse">
						Wid yețțaɣen znuzun ad ilin di leḥzen ameqqran ad țrun, axaṭer ulac win ara yaɣen sselɛa-nsen,  
					</seg>
					<seg id="b.REV.18.12" type="verse">
						sselɛa-nni n ddheb d lfeṭṭa, idɣaɣen ɣlayen d iɛeqcan, lkețțan n lfina akk-d lkețțan azeggaɣ d leḥrir, sselɛa n yal asɣaṛ i d-yețțaken rriḥa taẓiḍant, leḥwayeǧ akk ineǧṛen s wacciwen n lfil, s wesɣaṛ ɣlayen d wayen yețwaxedmen s nnḥas d wuzzal akk-d eṛxem ;  
					</seg>
					<seg id="b.REV.18.13" type="verse">
						ulac daɣen win ara yaɣen lqeṛfa, leɛqaqeṛ, leɛṭeṛ, lmuṛ, lebxuṛ, ccṛab, zzit, awren eṛqiqen akk-d yirden, izgaren, ulli, iɛewdiwen, ikeṛṛusen n umenɣi akk-d yemdanen i rran d aklan.  
					</seg>
					<seg id="b.REV.18.14" type="verse">
						A tamdint n Babilun, ayen akken tețmenniḍ iṛuḥ-am ibɛed fell-am, lerbaḥ-im d wayen akk mucaɛen ɣuṛ-em, ṛuḥen-am ur tețțuɣaleḍ ara a ten-tafeḍ. 
					</seg>
					<seg id="b.REV.18.15" type="verse">
						Wid yețțaɣen znuzun leḥwayeǧ di temdint-agi yuɣalen d imeṛkantiyen, ad qqimen mebɛid ad aggaden a ten-taweḍ twaɣit, ad țrun, ad ilin di leḥzen ; 
					</seg>
					<seg id="b.REV.18.16" type="verse">
						ad inin : A tawaɣit ! A tawaɣit ! Tamdint nni yellan am tmeṭṭut yețlusun lkețțan eṛqiqen d llebsa tazeggaɣt ifazen, yețɛelliqen iɛeqcan ɣlayen, idɣaɣen n lyaman n mkul ṣṣenf akk-d ddheb, 
					</seg>
					<seg id="b.REV.18.17" type="verse">
						deg yiwet n ssaɛa kan, kullec yuɣal d iɣed !  Lqebṭanat n lbabuṛat d ixeddamen nsen, ibeḥṛiyen akk-d wid yețsafaṛen di lebḥuṛ ɣer tmurt-nni qqimen mebɛid, 
					</seg>
					<seg id="b.REV.18.18" type="verse">
						țɛeggiḍen mi walan dexxan n tmes yeččan tamdint-nni, qqaṛen : Anta tamdint yecban tamdint agi ?  
					</seg>
					<seg id="b.REV.18.19" type="verse">
						 Bdan ṭeggiṛen aɣebbaṛ ɣef yiqeṛṛay-nsen, țrun țmeǧǧiden, țɛeggiḍen qqaṛen : A tawaɣit-im ! A tawaɣit-im a tamdint tameqqrant, isrebḥen wid akk yesɛan lbabuṛat di lebḥur, deg yiwet teswiɛt kan tnegreḍ tuɣaleḍ d iɣed.  
					</seg>
					<seg id="b.REV.18.20" type="verse">
						A wid yextaṛ Sidi Ṛebbi, a wid i d-iceggeɛ ad beccṛen awal-is, a lenbiya, ay igenwan, ilit di lfeṛḥ ɣef wayen yedṛan yid-es, axaṭer Sidi Ṛebbi iɛuqeb-iț ɣef wayen i wen texdem.  
					</seg>
					<seg id="b.REV.18.21" type="verse">
						Imiren yiwen lmelk yesɛan tazmert tameqqrant, yeddem-ed tablaṭ annect n uɣaṛef n tsirt, iḍeggeṛ-iț ɣer lebḥeṛ yenna :  Akka ara tețțuḍeggeṛ temdint tameqqrant n Babilun, ur tețțuɣal a d-tban ;  
					</seg>
					<seg id="b.REV.18.22" type="verse">
						ur nețțuɣal a nsel i ṣṣut n wid yekkaten snitra d wid i gcennun akk-d wid yekkaten ajewwaq d lbuq. Ur d-yețɣimi deg-em ṣṣaneɛ, ur nețțɣal a nsel i iɣuṛaf n tessirt.  
					</seg>
					<seg id="b.REV.18.23" type="verse">
						Ur tețțuɣal a d-tban deg-em tafat, ur nețțuɣal a nsel i taɣect n yesli ț-țeslit. Aț-țwaɛaqbeḍ a tamdint n Babilun imi imestujaṛ-im, d nutni i gellan d imeqqranen di ddunit ; leǧnas meṛṛa țwaxedɛen s ssḥur i txeddmeḍ ;  
					</seg>
					<seg id="b.REV.18.24" type="verse">
						axaṭer deg-em i yuzzlen idammen n lenbiya d wid yextaṛ Sidi Ṛebbi akk-d wid meṛṛa yemmezlen di ddunit.  
					</seg>
				</div>
				<div id="b.REV.19" type="chapter">
					<seg id="b.REV.19.1" type="verse">
						Imiren sliɣ i yiwen ṣṣut eɛlayen deg igenni, d ṣṣut n luluf n yemdanen, qqaṛen : Halliluya lḥemd i Ṛebbi ! Leslak, tamanegt ț-țezmert i Sidi Ṛebbi Illu-nneɣ,  
					</seg>
					<seg id="b.REV.19.2" type="verse">
						axaṭer yeḥkem s lḥeqq ț-țideț ɣef tucmiț-nni tameqqrant i gɣuṛṛen imezdaɣ n ddunit, yerra-d țțaṛ n iqeddacen-is yemmezlen.  
					</seg>
					<seg id="b.REV.19.3" type="verse">
						Nnan daɣen : Halliluya !...  Times yesseṛɣen tamdint tameqqrant ur txețți ara, aț-țeqqim i dayem.  
					</seg>
					<seg id="b.REV.19.4" type="verse">
						Ṛebɛa uɛecrin-nni lecyux akk-d ṛebɛa lxuluq seǧǧden zdat Sidi Ṛebbi i geqqimen ɣef wukersi n lḥekma, țcekkiṛen-t qqaṛen : Amin ! Halliluya !  
					</seg>
					<seg id="b.REV.19.5" type="verse">
						Yeffeɣ-ed yiwen ṣṣut seg ukersi nni n lḥekma, yeqqaṛ-ed : ?emmdet Sidi Ṛebbi Illu-nneɣ, kunwi meṛṛa yellan d iqeddacen-is, kunwi i t-ițḍuɛun am umeqqran am umeẓyan.  
					</seg>
					<seg id="b.REV.19.6" type="verse">
						Rniɣ sliɣ i luluf n yemdanen am akken d ṣṣut n lebḥeṛ m'ara yekker, am tiyita n ṛṛɛud, i geqqaṛen : Halliluya ! Sidi Ṛebbi Illu-nneɣ Bab n tezmert yesbedd lḥekma-s.  
					</seg>
					<seg id="b.REV.19.7" type="verse">
						A nezhu, a nefṛeḥ, a t-neḥmed axaṭer tewweḍ-ed tmeɣṛa n Izimer, tislit thegga iman-is,  
					</seg>
					<seg id="b.REV.19.8" type="verse">
						yețțunefk-as aț-țels lkețțan aṛqaq yețfeǧǧiǧen.  Lkețțan-agi imettel-ed lecɣal yelhan n wid yextaṛ Sidi Ṛebbi.  
					</seg>
					<seg id="b.REV.19.9" type="verse">
						Lmelk yenna-yi-d : Aru ayagi : d iseɛdiyen wid i d-yețwaɛerḍen ɣer imensi n tmeɣṛa n Izimer. Yenna-yi-d daɣen : Imeslayen-agi, d imeslayen n tideț n Sidi Ṛebbi.  
					</seg>
					<seg id="b.REV.19.10" type="verse">
						Dɣa ɣliɣ ɣer iḍaṛṛen-is iwakken a t-ɛebdeɣ, meɛna yenna-yi-d : ?ader a d-seǧǧdeḍ zdat-i, axaṭer nekk d aqeddac n Sidi Ṛebbi am kečč am atmaten-ik i geṭṭfen di lexbaṛ n lxiṛ  n Ɛisa Lmasiḥ, d Sidi Ṛebbi kan ara tɛebdeḍ. Tideț-agi i d-ibeggen Ɛisa Lmasiḥ, ț-țin i gețwellihen lenbiya.  
					</seg>
					<seg id="b.REV.19.11" type="verse">
						Walaɣ daɣen igenni yeldi, iban-ed yiwen uɛewdiw d amellal. Win i t-irekben isem-is « Aḥeqqi ț-țideț », iḥekkem s lḥeqq, yețnaɣ ɣef tideț.  
					</seg>
					<seg id="b.REV.19.12" type="verse">
						Allen-is am uḥeǧǧaǧu n tmes ; yesɛa aṭas n tɛeṣṣabin ɣef wuqeṛṛuy-is. Yesɛa yiwen yisem yiwen ur t-yessin anagar nețța. 
					</seg>
					<seg id="b.REV.19.13" type="verse">
						Yelsa abeṛnus yeččuṛ d idammen. Ma d nețța isem-is : « Awal n Ṛebbi » .  
					</seg>
					<seg id="b.REV.19.14" type="verse">
						Lɛeskeṛ n igenwan lsan llebsa tamellalt n lfina yețfeǧǧiǧen yerna ttabaɛen-t ɣef yiɛewdiwen imellalen.  
					</seg>
					<seg id="b.REV.19.15" type="verse">
						Yeffeɣ-ed seg imi-s yiwen ujenwi qeṭṭiɛen, iwakken ad yewwet leǧnas ;  ad yeḥkem fell-asen s tɛekkazt n wuzzal. A ten-yeṛkeḍ am akken ṛekkḍen tiẓurin zdaxel n lemɛinsṛa, akka ara d-ibeggen urrif n Sidi Ṛebbi Bab n tezmert.  
					</seg>
					<seg id="b.REV.19.16" type="verse">
						Yura ɣef wubeṛnus-is akk-d umeṣṣaḍ-is : « Agellid n igelliden, Ssid n Ssyadi. »  
					</seg>
					<seg id="b.REV.19.17" type="verse">
						Walaɣ daɣen yiwen lmelk ibedd ɣef yiṭij, yessawel s taɣect eɛlayen i leḍyuṛ meṛṛa yețferfiren deg igenni : Aset-ed, nnejmaɛet-ed aț țeččem imensi ameqqran i d-ihegga Sidi Ṛebbi,  
					</seg>
					<seg id="b.REV.19.18" type="verse">
						iwakken aț-țeččem aksum n igelliden, aksum n lɛeskeṛ d wid iḥekkmen fell-asen, aksum n iɛewdiwen d wid i ten-irekben, aksum n yemdanen, ama d iḥeṛṛiyen ama d aklan, s umeqqran s umeẓyan.  
					</seg>
					<seg id="b.REV.19.19" type="verse">
						Walaɣ leɛqiṛa akk-d igelliden n ddunit snejmaɛen-d lɛeskeṛ-nsen iwakken ad nnaɣen d Win irekben ɣef wuɛewdiw akk-d lɛeskeṛ-is.  
					</seg>
					<seg id="b.REV.19.20" type="verse">
						Leɛqiṛa tețwaṭṭef nețțat d nnbi nni n lekdeb i gxeddmen lbeṛhanat seddaw n lḥekma-s, s wayes ikellex imdanen meṛṛa yețwaḍebɛen s ṭṭabeɛ n leɛqiṛa yerna țseǧǧiden zdat lmeṣnuɛ ines. ?waḍeggṛen i sin d imuddiren ɣer temda tameqqrant n tmes i deg iṛeqq ukubri.  
					</seg>
					<seg id="b.REV.19.21" type="verse">
						Wiyaḍ mmuten s ujenwi-nni i d-yeffɣen seg yimi n Win irekben aɛewdiw, leḍyuṛ n igenni ččan seg uksum-nsen armi ṛwan.  
					</seg>
				</div>
				<div id="b.REV.20" type="chapter">
					<seg id="b.REV.20.1" type="verse">
						Walaɣ daɣen yiwen lmelk iṣubb-ed seg igenni, yewwi-d deg ufus-is tasaruț n tesraft lqayen akk-d yiwet ssnesla tameqqrant.  
					</seg>
					<seg id="b.REV.20.2" type="verse">
						yeṭṭef-ed llafɛa yellan d azrem nni n zik, yellan d Cciṭan d Iblis, yeqqen-iț s ssnesla iwakken a t yeḥbes alef iseggasen.  
					</seg>
					<seg id="b.REV.20.3" type="verse">
						Iḍeggeṛ-it ɣer tesraft-nni lqayen, yerra-yas aɣummu izemmem-iț iwakken ur ițkellix ara leǧnas alamma ɛeddan walef iseggasen, imiren a d-yețwaserreḥ i kra n lweqt.  
					</seg>
					<seg id="b.REV.20.4" type="verse">
						Mbeɛd ayagi, walaɣ ikursiyen n lḥekma, yețțunefk i wid yeqqimen fell-asen ad ḥasben ; walaɣ leṛwaḥ n wid iwumi țwakksen iqeṛṛay ɣef ddemma n tideț n Ɛisa Lmasiḥ akk-d wawal n Sidi Ṛebbi. Walaɣ daɣen wid ur neqbil ara ad seǧǧden zdat leɛqiṛa akk-d lmeṣnuɛ-is, wid ur neqbil ara ticṛeṭ-ines ɣef wunyir-nsen neɣ ɣef yifassen-nsen. Uɣalen-d ɣer tudert, ad ḥekmen akk-d Lmasiḥ alef iseggasen.  
					</seg>
					<seg id="b.REV.20.5" type="verse">
						D wagi i d ḥeggu amezwaru. Ma d lmegtin nniḍen ur d-țuɣalen ara ɣer tudert alamma ɛeddan walef iseggasen.  
					</seg>
					<seg id="b.REV.20.6" type="verse">
						Amarezg-nsen wid ara d-iḥyun d imezwura ; lmut tis snat ur sen tzemmer ara, ad ilin d lmuqedmin n Sidi Ṛebbi akk-d Lmasiḥ, ad ḥekmen akk-d Lmasiḥ alef n iseggasen.  
					</seg>
					<seg id="b.REV.20.7" type="verse">
						M'ara ɛeddin walef iseggasen agi, Cciṭan a d-yețwaserreḥ si lḥebs, 
					</seg>
					<seg id="b.REV.20.8" type="verse">
						iwakken ad ikellex leǧnas meṛṛa yellan di ṛebɛa yixfawen n ddunit, Haǧuǧ Maǧuǧ yeɛni wid yellan d iɛdawen n Ṛebbi, a ten-id-ijmeɛ i umenɣi ț-țirebbaɛ ur nezmir a neḥseb, am ṛṛmel n lebḥeṛ.  
					</seg>
					<seg id="b.REV.20.9" type="verse">
						Steɛmṛen akk ddunit, zzin i wegdud n Sidi Ṛebbi ț-țemdint i gḥemmel.  Lameɛna yeɣli-d fell-asen uḥeǧǧaǧu n tmes seg igenni yečča ten.  
					</seg>
					<seg id="b.REV.20.10" type="verse">
						Imiren yețwaḍeggeṛ Cciṭan-nni i ten-iɣuṛṛen ɣer daxel n temda-nni n tmes d ukubri anda tella leɛqiṛa d nnbi n lekdeb, ad țwaɛedben am yiḍ am wass i dayem.  
					</seg>
					<seg id="b.REV.20.11" type="verse">
						Walaɣ daɣen yiwen ukersi n lḥekma ɛlayen d amellal akk-d Win yeqqimen fell-as, igenni d lqaɛa rewlen zdat-es ur sen-d-yeqqim ara wemkan.  
					</seg>
					<seg id="b.REV.20.12" type="verse">
						Dɣa walaɣ lmegtin bedden zdat ukersi-nni n lḥekma am umeqqran am umeẓyan, ldint tektabin, teldi daɣen tektabt nniḍen yellan ț-țaktabt n tudert. Lmegtin țțuḥasben mkul yiwen ɣef leḥsab n wayen yexdem d wayen yuran di tektabin-agi.  
					</seg>
					<seg id="b.REV.20.13" type="verse">
						Lebḥeṛ iḍeggeṛ-ed akk wid yečča, lmut d laxeṛt serrḥent-ed akk i lmegtin. Mkul yiwen yețțuḥaseb akken llan lecɣal-is.  
					</seg>
					<seg id="b.REV.20.14" type="verse">
						Lmut d laxeṛt țwaḍeggṛent ɣer temda n tmes, țamda-agi n tmes i d lmut tis snat.  
					</seg>
					<seg id="b.REV.20.15" type="verse">
						 Kra n win ur nețwajerred ara di tektabt n tudert yețwaḍeggeṛ ɣer temda n tmes.  
					</seg>
				</div>
				<div id="b.REV.21" type="chapter">
					<seg id="b.REV.21.1" type="verse">
						 Walaɣ igenni d lqaɛa ijdiden, igenni aqdim d lqaɛa taqdimt xfan, lebḥur ur d-qqimen ara.  
					</seg>
					<seg id="b.REV.21.2" type="verse">
						Walaɣ tamdint iqedsen tṣubb-ed seg igenni tekka-d s ɣuṛ Sidi Ṛebbi, ț-țagi i ț-țamdint n Lquds tajdiṭ, thegga am teslit icebbḥen iman-is i yesli.  
					</seg>
					<seg id="b.REV.21.3" type="verse">
						Sliɣ i yiwet taɣect tenṭeq-ed s ṣṣut eɛlayen seg ukersi-nni n lḥekma tenna-d :  Tura Sidi Ṛebbi yezdeɣ ger yemdanen, nutni ad ilin d agdud-is nețța s yiman-is ad yili yid-sen. 
					</seg>
					<seg id="b.REV.21.4" type="verse">
						 A sen-yesfeḍ imeṭṭawen, ur tețțili lmut, ur yețțili leḥzen, ur yețțili umeǧǧed ur yețțili lqeṛḥ axaṭer leḥwayeǧ timezwura ɛeddant ur țɛawadent ara a d-țuɣalent.  
					</seg>
					<seg id="b.REV.21.5" type="verse">
						Win akken yeqqimen ɣef wukersi n lḥekma yenna : Tura rriɣ-ed kullec d ajdid. Yenna daɣen : Aru imeslayen-agi, axaṭer imeslayen-iw ṣeḥḥan yerna deg-sen lețkal.  
					</seg>
					<seg id="b.REV.21.6" type="verse">
						Yerna yenna-yi-d : Dayen ! Kullec yețwakemmel ! D nekk i d alfa d nekk i d umiga yeɛni d nekk i d lḥeṛf amezwaru, d nekk i d lḥeṛf aneggaru. Lliɣ si tazwara alamma ț-țaggara. Win iffuden, a s-d-fkeɣ aman si lɛinseṛ n tudert yerna baṭel.  
					</seg>
					<seg id="b.REV.21.7" type="verse">
						Win yeṭṭfen deg-i ur yeɣli ara a t-kafiɣ s wayen yuklal ; nekk ad iliɣ d Illu-ines, nețța ad yili d mmi ;  
					</seg>
					<seg id="b.REV.21.8" type="verse">
						ma d ixeddaɛen, wid ur nețțamen ara, imejhal akk-d wid ineqqen timegṛaḍ, wid ixeddmen ticmatin akk d iseḥḥaren, wid iɛebden lmeṣnuɛat d ssadaț, imeskaddaben, wigi meṛṛa ad yili umur-nsen di temda n tmes ireqqen d ukebri. ?-țagi i d lmut tis snat.  
					</seg>
					<seg id="b.REV.21.9" type="verse">
						Yiwen si sebɛa lmalayekkat-nni yeṭṭfen sebɛa teqbucin yeččuṛen d sebɛa lmuṣibat tineggura yusa-d yenna-yi-d : Eyya-d a k-d-sekneɣ tislit, tameṭṭut n Izimer.  
					</seg>
					<seg id="b.REV.21.10" type="verse">
						Imiren irfed-iyi Ṛṛuḥ n Sidi Ṛebbi, ufiɣ-ed iman-iw ɣef yiwen wedrar ɛlayen. Isken-iyi-d tamdint n Lquds tețṣubbu-d seg igenni s ɣuṛ Sidi Ṛebbi.  
					</seg>
					<seg id="b.REV.21.11" type="verse">
						Tecceɛceɛ am lyaman yeṣfan yețṛeqṛiqen am djaj, ț-țamanegt n Sidi Ṛebbi i gersen fell-as.  
					</seg>
					<seg id="b.REV.21.12" type="verse">
						Zzin-as-d leswaṛ ɛlayen yesɛan tnac tewwura, mkul yiwet ibedd zdat-es yiwen lmelk, uran ɣef tewwura-agi yismawen n tnac leɛṛac n wat Isṛail.  
					</seg>
					<seg id="b.REV.21.13" type="verse">
						Tlata tewwura wehhant ɣer cceṛq, tlata ɣer lɣeṛb, tlata ɣer usammer, tlata nniḍen ɣer umalu. 
					</seg>
					<seg id="b.REV.21.14" type="verse">
						Leswaṛ-nni ersen ɣef tnac lsisan i ɣef uran tnac yismawen n ṛṛusul n Izimer n Ṛebbi. 
					</seg>
					<seg id="b.REV.21.15" type="verse">
						Win akken i yi-d-ițmeslayen yeṭṭef aɣanim n ddheb iwakken ad yektil tamdint, tiwwura-ines d leswaṛ-is.  
					</seg>
					<seg id="b.REV.21.16" type="verse">
						Tuɣzi ț-țehri n leḥyuḍ n temdint-nni ɛedlen. Yektal tamdint-nni, yufa lqis n tnac alef n wannaren ama di tuɣzi-ines, ama di tehri-ines, ama di leɛli-ines. 
					</seg>
					<seg id="b.REV.21.17" type="verse">
						Lmelk yektal daɣen leɛli n leswaṛ n temdint s uɣanim-nni, yufa meyya uṛebɛa uṛebɛin alef n iɣallen.  
					</seg>
					<seg id="b.REV.21.18" type="verse">
						Leswaṛ-is bnan s lyaman, ma ț-țamdint tebna s ddheb iṣfan yecban djaj yețṛeqṛiqen. 
					</seg>
					<seg id="b.REV.21.19" type="verse">
						Lsisan n leswaṛ-is ṛeqqmen s yezṛa ɣlayen n mkul ṣṣenf. Amezwaru s Lyaman n Jasb, wis sin n Safir, wis tlata s lyaman n Agat, wis ṛebɛa n ?umṛud, 
					</seg>
					<seg id="b.REV.21.20" type="verse">
						wis xemsa n Sardwan, wis sețța n Kurnalin, wis sebɛa n Krizulit, wis tmanya n Biril, wis tesɛa n Tubaz, wis ɛecṛa n Krisubraz, wis ḥdac n Turkwaz, wis tnac n Amitist.  
					</seg>
					<seg id="b.REV.21.21" type="verse">
						Tnac n tewwura-nni țwaxedment s tɛeqcin, mkul tawwurt ț-țaɛeqquct tameqqrant. Abṛaḥ n temdint-nni yessa s ddheb yeṣfan am djaj yețṛeqṛiqen.  
					</seg>
					<seg id="b.REV.21.22" type="verse">
						Ur walaɣ ara lǧameɛ di temdint-nni axaṭer d Sidi Ṛebbi Bab n tezmert s yiman-is akk-d Izimer i d lǧameɛ-ines. 
					</seg>
					<seg id="b.REV.21.23" type="verse">
						Tamdint-agi ur teḥwaǧ iṭij, ur teḥwaǧ agur iwakken a s-d-fken tafat axaṭer ț-țamanegt n Sidi Ṛebbi i ț-ițnewwiṛen, yerna d Izimer i d lmeṣbeḥ-ines.  
					</seg>
					<seg id="b.REV.21.24" type="verse">
						Leǧnas meṛṛa ad lḥun di tafat-is, igelliden n ddunit a d-asen ad seǧǧden, ad anzen zdat-es.  
					</seg>
					<seg id="b.REV.21.25" type="verse">
						Tiwwura-ines ur ɣelqent ara maḍi axaṭer dinna ur d-yețțili ara yiḍ.  
					</seg>
					<seg id="b.REV.21.26" type="verse">
						Leǧnas meṛṛa yesɛan ccan a d-asen ad seǧǧden zdat-es. 
					</seg>
					<seg id="b.REV.21.27" type="verse">
						Ur ikeččem ɣuṛ-es wayen ineǧsen, ur ikeččem ɣuṛ-es win ixeddmen cceṛ neɣ win yeskiddiben ; anagar wid yețțujerden di tektabt n tudert n Izimer ara ikecmen ɣer dinna.  
					</seg>
				</div>
				<div id="b.REV.22" type="chapter">
					<seg id="b.REV.22.1" type="verse">
						Lmelk-nni yesken-iyi-d daɣen asif anda țazzalen waman n tudert, yeṣfan am djaj yețṛeqṛiqen, i d-ițfeggiḍen seg ukersi n lḥekma n Sidi Ṛebbi akk-d Izimer.  
					</seg>
					<seg id="b.REV.22.2" type="verse">
						Di tlemmast n ubṛaḥ n temdint tella  ttejṛa n tudert iwumi d-yezzi wasif tețțak-ed tnac n lɣellat, mkul agur tețțak-ed lfakya. Iferrawen-is d ddwa yesseḥlayen leǧnas.  
					</seg>
					<seg id="b.REV.22.3" type="verse">
						Ur tețțuɣal ara a d-ili deɛwessu, akersi n lḥekma n Sidi Ṛebbi d Izimer ad yili di temdint, iqeddacen-is a t-ɛebbden, 
					</seg>
					<seg id="b.REV.22.4" type="verse">
						ad walin udem-is, yerna ad sɛun isem-is ɣef yinyiren-nsen.  
					</seg>
					<seg id="b.REV.22.5" type="verse">
						Ur yețțuɣal a d-yili ṭṭlam ur țeḥwiǧin tafat n teftilt, ur țeḥwiǧin tafat n yiṭij axaṭer d Sidi Ṛebbi s yiman-is ara ten-inewwṛen s tafat-is,  yerna ad ḥekmen yid-es i dayem.  
					</seg>
					<seg id="b.REV.22.6" type="verse">
						Lmelk-nni yenna-yi-d : Imeslayen-agi, d imeslayen iṣeḥḥan yerna deg-sen lețkal ; Sidi Ṛebbi yețwellihen lenbiya iceggeɛ-ed lmelk-is iwakken a d-isken i iqeddacen-is ayen ur nețɛeṭṭil ara a d-yedṛu. 
					</seg>
					<seg id="b.REV.22.7" type="verse">
						Atan ihi, qṛib a n-aseɣ ! Amarezg n win ara iḥerzen imeslayen i d-yețțuweḥḥan di tektabt agi.  
					</seg>
					<seg id="b.REV.22.8" type="verse">
						D nekk Yuḥenna i geslan yerna walaɣ ayagi meṛṛa ; mi sliɣ yerna walaɣ annect-agi, ɣliɣ ɣer iḍaṛṛen n lmelk i yi-ten-id-yesseknen iwakken a t-ɛebdeɣ ; 
					</seg>
					<seg id="b.REV.22.9" type="verse">
						meɛna yenna-yi-d : ?ader aț-țseǧdeḍ zdat-i axaṭer nekk d aqeddac n Sidi Ṛebbi am kečč am atmaten-ik lenbiya akk-d wid iḥerzen imeslayen n tektabt-agi, d Sidi Ṛebbi kan ara tɛebdeḍ !  
					</seg>
					<seg id="b.REV.22.10" type="verse">
						Yenna-d daɣen : Ur țeffer ara imeslayen i k-d yețțuweḥḥan di tektabt-agi, axaṭer lweqt i deg ara d-dṛun qṛib a d-yaweḍ. 
					</seg>
					<seg id="b.REV.22.11" type="verse">
						Win ixeddmen lbaṭel ad ikemmel di lbaṭel-ines, win ineǧsen ad ikemmel di nǧasa-ines, aḥeqqi ad ikemmel ad iteddu s lḥeqq, win iwumi yeṣfa wul ad ikemmel tikli-ines s wul yeṣfan.  
					</seg>
					<seg id="b.REV.22.12" type="verse">
						Atan ihi qṛib a n-aseɣ, ad fkeɣ i mkul yiwen akken yuklal. 
					</seg>
					<seg id="b.REV.22.13" type="verse">
						D nekk i d alfa d nekk i d umiga yeɛni d nekk i d lḥeṛf amezwaru, d nekk i d lḥeṛf aneggaru, lliɣ si tazwara alamma ț-țaggara. 
					</seg>
					<seg id="b.REV.22.14" type="verse">
						Amarezg n wid yessarden tijellabin-nsen axaṭer a sen-yețțunefk ad ččen si ttejṛa n tudert yerna ad kecmen si tewwura n temdint ; 
					</seg>
					<seg id="b.REV.22.15" type="verse">
						ma d iɛdawen n Sidi Ṛebbi, iseḥḥaren, wid ixeddmen cceṛ, wid ineqqen timegṛaḍ, wid iɛebden lmeṣnuɛat d ssadaț, wid ixeddmen ticmatin d wid yeskiddiben ama s imeslayen nsen ama s lecɣal-nsen, ur keččmen ara ɣer temdint.  
					</seg>
					<seg id="b.REV.22.16" type="verse">
						Nekk Ɛisa Lmasiḥ ceggɛeɣ-ed lmelk-iw iwakken ad ixebbeṛ tijmuyaɛ n imasiḥiyen s wayagi meṛṛa. Nekk seg iẓuṛan n ugellid Dawed, d axalaf i d-ikkan si lǧedra-ines, d itri yețfeǧǧiǧen taṣebḥit.  
					</seg>
					<seg id="b.REV.22.17" type="verse">
						Ṛṛuḥ iqedsen ț-țeslit qqaṛen : As-ed ! Kra n win ara yeslen i yimeslayen agi a d-yini : As-ed ! Win yeffuden a d-yas. Win yebɣan aman yessidiren, ad issew baṭel !  
					</seg>
					<seg id="b.REV.22.18" type="verse">
						Ad ɛeggneɣ i kra win ara d yeslen i yimeslayen i d yețțuweḥḥan di tektabt-agi, ma yella win i gzegden imeslayen, Sidi Ṛebbi a d-yesseɣli fell-as tiwaɣyin yuran di tektab-agi.  
					</seg>
					<seg id="b.REV.22.19" type="verse">
						Ma yella win i gesneqsen seg wayen i d-yețțuweḥḥan di tektabt-agi, Sidi Ṛebbi a s-ikkes amur-is si ttejṛa n tudert, ur ikeččem ara ɣer temdint iqedsen i ɣef d-țmeslay tektabt-agi.  
					</seg>
					<seg id="b.REV.22.20" type="verse">
						Win i d-iweḥḥan annect-agi meṛṛa yenna-d : ?-țideț qṛib a n-aseɣ ! As-ed a Ssid-nneɣ Ɛisa ! Amin ! 
					</seg>
					<seg id="b.REV.22.21" type="verse">
						Ṛṛeḥma n Ssid-nneɣ Ɛisa a d ters ɣef mkul yiwen.  
					</seg>
				</div>
			</div>
		</body>
	</text>
</cesDoc>
