<?xml version="1.0" encoding="utf-8"?>

<!-- simplified: 
	use s, z, ae for a^o, ue for u^e, oe for o^e
	remove inline comments [...], cross-references to side-nodes
	undo hyphenization
	remove <br/>, remove some XML comments 
	vnn/Vnn => vnde/Vnde
	delete {-parentheses (not their content)
-->
<cesDoc version="4.3" type="bible" TEIform="modif-TEI.corpus 2">
  <cesHeader version="4.1" type="text" creator="Christian Chiarcos" status="new" date.created="2014-04-07" TEIform="modif-TEI.corpus 2" lang="MLG">
    <fileDesc>
      <titleStmt>
        <h.title>Historia des lidendes vnde der Vpstandinge vnses Heren Iesu Christi / vth den veer Euangelisten / dorch Iohannem Bugenhagen Pomern uppet nye vlitigen tosamende gebracht</h.title>
        <respStmt>
          <respName>Johannes Bugenhagen, Wittenberg</respName>
          <respType>1531: author</respType>
        </respStmt>
		<respStmt>
          <respName>Hans Walther, Magdeburg</respName>
          <respType>1531: printer</respType>
        </respStmt>
        <respStmt>
          <respName>http://digital.staatsbibliothek-berlin.de/dms/werkansicht/?PPN=PPN771034075&amp;PHYSID=PHYS_0073</respName>
          <respType>image scan and digital publication</respType>
        </respStmt>
		<respStmt>
			<respName>Christian Chiarcos</respName>
			<respType>March 2014: manually typed</respType> 
		  <respName>Christian Chiarcos</respName>
		  <respType>(until) December 2016: manually verse-aligned</respType> 
		</respStmt>
      </titleStmt>
      <editionStmt version="1.0">initial release</editionStmt>
      <publicationStmt>
        <distributor>Christian Chiarcos</distributor>
        <pubAddress>GU Frankfurt</pubAddress>
        <availability status="unpublished">Will be published under a CC-BY license. Prior to official release, please contact Christian Chiarcos, christian.chiarcos@web.de, for instructions with respect how to refer to this text.</availability>
        <pubDate value=""></pubDate>
      </publicationStmt>
      <sourceDesc>
        <biblStruct>
          <monogr>
        <h.title>Historia des lidendes vnde der Vpstandinge vnses Heren Iesu Christi / vth den veer Euangelisten / dorch Iohannem Bugenhagen Pomern uppet nye vlitigen tosamende gebracht</h.title>
            <imprint>
              <pubDate>1531</pubDate>
              <publisher>Hans Walther, Magdeburg</publisher>
			  <pubAddress>Wittenberg</pubAddress>
            </imprint>
          </monogr>
        </biblStruct>
      </sourceDesc>
    </fileDesc>
    <encodingDesc>
      <projectDesc>
Bugenhagens Passion is important for aligning its Danish translation (Peder Palladius, 1556) with the Bible
(and also, it's a handy piece of text representative for Middle Low German)
manually typed from a scanned manuscript, CC 2014-03-17

http://digital-beta.staatsbibliothek-berlin.de/werkansicht/?PPN=PPN771034075&amp;PHYSID=PHYS_0049
http://digital.staatsbibliothek-berlin.de/dms/werkansicht/?PPN=PPN771034075&amp;PHYSID=PHYS_0073

Wittenberg (1531)
transcription: ~a an (rarely: -am) ~n nn (hence vnde for vnde, exception: Euangel~n Euangelion), ~e en, e^e/è ee, o^e oe (graphically o^e and o^o are indistinduishable, hence "einen vigenboem" (Historia des Mandages na dem Palm dage)) , u^e ue (graphically indistinguishable from u^o), y^e ye
~m mm (v~me vmme)
a^o ae (duplicate e exists, but not duplicate a)
long s s, longs-s s ß
Initial I and J are not graphically distinguished, here I
  side nodes,   skipped side node
 unclear reading (problems in ligature resolving)
() are in the original text, the spacing before and after parentheses is a little extended, hence always separated

wrt. "vnde": This should actually be vnde, cf. p. 150 (bottom, reference to second word on the next page): "vnde", but on p. 151 (second word) "v~n" (however, this correction is not applied)

for the "rc." special digraph (used for finishing quotations), I write " ?

footnote marks: (used both at the footnote and in the text) => (actually a hand pointing with the digit to the right) + (actually a Maltese cross) (actually the sign of Mars  )

typos (not corrected)
"vnder dem schyne des goedtlichen   denstes" on p.37 (High German intereference, maybe by printer)
"ehtende"   (correct: "ethende")
"gepot" (p.83): High German, should be "both"
"leiden" (p.101): High German interpolation, should be "liden" (German "leiten")
"Das" (p.106): High German, should by "Dat"
"dar swerdt" (p.120): should definitely be "dat swerdt" (characters are visually similar)
"bins" (p.124, 128): High German, should be "bint" i.e. "bin+ydt"
"Se synt es nicht werdt" (p.138) HG "es" MLG "ydt"
"Was ys warheit" (p.140) HG "Was" instead of LG "Wat"

Orthographically, i=j (j for final, i medial/initial), u=v (v initial voiceless, u medial voiced or voiceless (rechtuerdige), f/ff medial/final voiceless)
f initial if preconsonantal (e.g. "fragede")

todo:
finish transcription  
into separate lines  
introduce for unmarked (but necessary) hyphens  
introduce s (break ß into ss and use s for (small) s in anlaut and inlaut, for ssch write ssch, replace z by z)  
markup systematisieren: &lt;seg type="sidenode|footnote|comment|heading">
keep this "transcription copy", then normalize (on different file)
? simplify transliteration: oe=>oe, ae=>ae
segment into bible verses  
checked bible ids
compare with Danish translation

This version is encoded in XML, conformant to the SGML specifications
of Philipp Resnik's parallel bibles (http://www.umiacs.umd.edu/~resnik/parallel/bible.html),
an adaption of the level 1 specifications of the
Corpus Encoding Standard, for non-commercial research use.
(XML conversion required minor adjustments of the DTD.)

NOTE: CES is superseded by the TEI, the encoding was chosen for compatibility with Resnik's bibles.</projectDesc>
      <editorialDecl>
        <conformance level="1">Corpus Encoding Standard, Version 2.0</conformance>
        <correction status="unknown" method="silent"/>
        <segmentation>Marked up to the level of chapter and verse.</segmentation>
      </editorialDecl>
    </encodingDesc>
    <profileDesc>
      <langUsage>
        <language id="MLG" iso639="TOCHECK">Middle Low German</language>
      </langUsage>
      <wsdUsage>
        <writingSystem id="utf-8">Unicode</writingSystem>
      </wsdUsage>
    </profileDesc>
  </cesHeader>
  <text>
	<body id="bugenhagen.passion.1531">
		<div type="book" id="passion">
			<div type="title">
				<seg type="title">Historia
des lidendes vnde der Vpstandinge vnses
Heren Iesu Christi / vth
den veer Euangelisten / dorch Iohannem Bugenhagen Pomern
uppet nye vlitigen tosamende gebracht.</seg>
	<seg tyope="impressum">Wittemberch.
M. D. XXXI.
Doerch
D. Iohan Bugenhagen Pamern / vppet nye flytigen thosamende gebracht / vnde emenderet.</seg>
			</div>
		<div type="section">
			<seg type="headline">Voerrede.</seg>
			<seg type="paragraph">ICK Iohann.
Bugenhagen Pomer
bekenne apenbar / dat vnser
kercken Presbiter edder Prester
Iohann Mantellus / desse Concordantien des lydendes vnde
der vpstandinge vnses Heren
Ihesu Christi / vth den veer Euangelisten / de wy
tho latine na vnsem vorstande thosamende gebracht hadden / hefft vp duedesch / in vorgangen tiden / mit vnsem willen / vnde vnderwilen ock mit
vnser huelpe / laten vthghan / dat nemandt daranne twiuele / ysst ock myn name recht hyr angedruecket sy.</seg>

	<seg type="paragraph">De wilde ick oeuerst beuinde / dat solck duedesch /
in etliken oerden valsch gedruecket ys / hedde ick my
sueluest thom andern mal hyr awer gemaket / vnde
gebetert wat vnrecht was / Ock dartho gedan / de
Concordantien der historien am Palm Sondage /
vnde darna des Mandages vnde Dinssdages gescheen / ock sues an etliken oerden gemeret vnde vorwandelt. Dem wat feilt / de holde dyth duedesche jegen vnde Latinsche / hefft he denn noch nicht genoch
so make he ydt sueluest beter / Wo wol ick in der latinschen Concordantien ock dencke wat tho
vorwandelende / na der meninge / alse
me hyr lesen mach.</seg>
</div>

<div type="section">
<seg type="headline">Iohann Bugenhagen Pomer dem leser.</seg>

<seg type="paragraph">MIt vlite hebbe wy de geschicht des lydendes vnde der vorklarunge vnses Heren
Ihesu Christi / vth den ver Euangelisten
to hope gebracht / vnde schyr altho vlitigen doch
nicht ane orsake. Wente etlicke menen / der Historien sy ein affbroeke gescheen / wenn se van den woerden wat vthgelaten seen / welckerer swackheit wy
hyr gerne mede denen / bidden oeuerst de andern /
dat se vns solckes thom besten keren. Ydt ys neene
varlicheit so ynn den woerden was auerfloedich ys /
Wendte ydt ys veel lichter / de auerfloedigen woerde
( de ein so vor auerfloedige woerde moechte reken )
wech tho nemendt / denn dartho don / van der Historien were vthgelaten.</seg>

	<seg type="paragraph">Wy syn vns des oeuerst gantz wol gewust / dat
wy hyr nichtes vth mannigerleye Historien ( alse
ydt vnderwilen schynet ) hebben to hope voreniget / vnde syner ordeninge gegeuen / dar vns de anhanck edder ordeninge der Historien nicht apenbar tho gedwungen hefft / Welcker wy sues lange
veel anders van etliken geseen hebben / ock so boessliken / dat ere voreninge edder concordantie / alse
se se heten / apenbar wedder der sueluigen Euangelisten historien ys. So yemant were de se beter thohope bringen wolde / dat late wy wol gescheen / Wy
hebben der vorenigeden historien orsake allenthaluen angetekent / vp dat du nicht denckest / wy
hebben hyrynne wreuelich edder ane orsake wat
angeuangen.</seg>
	</div>
	<div type="section">
	<seg type="headline">Orsake des dodes Christi</seg>

	<seg type="paragraph">DAt Christus gestoruen
is / des synt twe orsake / De eine
by gade dem Vater / de ander
by den Ioeden. By Gade dem
Vater is de barmherticheit vnde
warheit / desse ys thogesecht /
yenne lutter vmme sues gegeuen. By den Ioeden ys ere
screcklike blindtheit / de sick ergert an Christo / vnde anlop am stede des anstoetendes vnde am velse der ergernisse.</seg>

	<div type="subsection">
		<seg type="headline">Van der blindtheit der
Ioeden</seg>

<seg type="paragraph">De Ioeden / na de wissegginge des Propheten
Esaie vorblendet / hebben eren Messiam vnsen
Heren Ihesum Christum / den soene Gades / de minsche geworden was / wente thom dode veruolget /
welckerem se so lange yth der Propheten vorkuendinge / tokuempstich / vorwachtet hadden. Vnde dat
schech daruemme / dat se an em nichtes anders segen / denn eine gestalt / de der vornufft vnde dem
flesche vorachtlick vnde doerlick was / vnde dat se
van em nichtes anders hoerden / denn dat yenne /
dat alle fleschlike wyssheit / minschlike gerechtich
eit / gewalt / unn allent wat minschlike kreffte thor
salicheit vormoegen vordoemet.</seg>
<seg type="paragraph">Se worden nicht bewagen thor guedicheit vnde
barmherticheit / dorch syne wuenderbarliken lere /
van welckerer ock</seg> <seg type="paragraph" altid="b.JOH.7.46">de deners der godtlosen tuechenisse geuen vnde seden / Dar hefft nuewerle neen minsche so geredet / alse desse minsche.</seg>
<seg type="paragraph">Des geliken ock nicht dorch de wercke edder
wunderteken / vor welckeren sick ock de werlt entsettede / Wente he makede gesund de blinden / lamen / douen / vthsettischen / gichtseken / vnde de vam
Dueuel beseten weren / dartho weckede he ock doden
vp.</seg>
<seg type="paragraph">Alle desse wercke / bewoegen se gar nichtes / ia
se doerften noch wol solche wercke</seg> <seg type="paragraph" altid="b.LUK.11.15">dem dueuel Belzebub thoscriuen /</seg> <seg type="paragraph">wenn se ock noch so klar vnde
goedtlick gewest weren / wo wol se solckes deden /
wedder Godt vnde ere egen conscientien. Vnde dat
schach van en darumme / vp dat syne lere vnde syn
Euangelion nicht loeffwerdich geholden vnde geachtet worde / vmme welckeres willen de mirakel
schegen.</seg>
<seg type="paragraph">Vnderwilen lasterden se ock de sueluen wercke
darumme dat se am Sabbath schegen / gerade alse
schegen se wedder Gades both / vnde geuen dem
gemenen volcke darmede tho vorstande / dat me se
derhaluen neenerleye wyss vor Gades wercke holden scholde. Ock wart he vnderwilen van en gescholden vnde vormaledyet / so he doch alle tidt
dat alder beste dede vnde sick gantz wol vmme se
vordenede.</seg>
<seg type="paragraph">Se vorsoechten ock vaken dat se en vangen
moechten in syner rede / wo wol he doch de wyssheit
 
des Vaders ys.</seg> <seg type="paragraph" altid="b.LUK.4.29">Ock voerden se en ein mal vp eine
hoege des berges / dat se en moechten henaff stoerten /</seg>
<seg type="paragraph">so he doch de gantze werlt in syner handt hefft.</seg>
<seg type="paragraph" altid="b.JOH.10.31">Meer denn ein mal hebben se en willen stenen /
 </seg>
<seg type="paragraph" altid="b.JOH.10.33">dat he sick Gade gelick / tho einem soene Gades makede /</seg> <seg type="paragraph">welcker doch de wercke klarer denn de Suenne
betruegeden / wenn se men ere blintheit nicht vorhindert hedde / dat se solckes hedden koennen erkennen.</seg>
<seg type="paragraph">Entliken / gelick alse Saul dede / richteden de
godtlosen vnde scrifftgelerden vnde Phariseyen /
alle eren vlyth dar hen / dat desse Dauid Christus
van Gade vor synen medegenaten gesaluet / nicht
regerde / suender dat he / de doch dat leeuent ys / vmmequeme vnde sterven moechte.</seg>
<seg type="paragraph">Ouerst Godt de almechtige / na synem wuenderliken rade / kerde ere anslege vmme /</seg> <seg type="paragraph" altid="b.ROM.11.25">vnde makede
dat ere blintheit /</seg> <seg type="paragraph">in welckerer se Christum voruolgeden / vnde meneden en tho vordelgende /</seg> <seg type="paragraph" altid="b.ROM.11.26">vnse salicheit gewercket hefft.</seg> <seg type="paragraph">Er vall vnde ere blintheit schal vns eine warninge syn / dat wy nicht gelick alse se / in vnsem herten vorblendet werden / so
wy vorachten dat helsame Euangelion / welcker
vns nu ock / Godt hebbe loff / ryckliken van Gade
gesent ys.</seg>
<seg type="paragraph">Christus oeuerst / vp dat he nichtes synes
 
amptes nalete / de wile dat he gekamen was de

suender salich tho makende / do he nu geprediget
hadde dat Euangelion / hoeff he an apenbar tho
straffende / dat Godtlose wesent / vnde broechte an
den dach de bedregerye vnde boeuerye / mit welckerer der Ioeden geistliken /</seg> <seg type="paragraph" altid="b.MAT.23.2">welck dar synt /de Bischoeppe / Papen / Phariseyen / Scrifftgelerden</seg> <seg type="paragraph">vnde
Tempel knechte / vmmegingen / ere giricheit vnde
tyrannye darmede tho sterckende / vnde bedroegen
also dat volck.</seg>
<seg type="paragraph">Vnde dar enbauen / de wile dat se vorstocket
 
weren / hefft se vaken screckliken bedrouwet vnde vorordelt thom ewigen wee. Ock meer denn eyn
mal / yth grotem yuer /</seg> <seg type="paragraph" altid="b.MAT.21.12 b.MAR.11.15 b.JOH.2.15">hefft he se mit geiselen vth
dem tempel gedreuen /</seg> <seg type="paragraph">darumme / dat se den sueluen
vorvneereden mit erer kremerye.</seg>
<seg type="paragraph">He vorkuendiget en ock de straffe / de auer se vnde er landt kamen scholde / van wegen des godtlosen wesends / dat ys / des vnlouen erer oeuersten /
nicht dat he se darmede wolche tho schanden maken
suender dat se doch dat entdeckent erer boeuerye /
sick moechten bekeren / vnde bote don / Edder vp dat
doch de andern daruth vormanet worden / dat se
nicht ock wor dorch der oeuersten erdoem bedragen
moechten vnderghan vnde vorderuen / Wente dat
ys de enige orsake worumme dat Euangelion de
boeuerye vnde bedregerye der godtlosen herden vnde scrifftgelerden entdecket vnde apenbart.</seg>
<seg type="paragraph">Wo ydt oeuerst thogeghan sy / vnde wat dessem
geslechte der Ioeden wedderuaren sy / na der vorklaringe Christi / dat ys screcklick tho vortellende.</seg>

<seg type="paragraph">De Historia Iosephi bescrifft solckes. De tho vnsen tiden dat Euangelion der herlicheit des groten
Gades veruolgen / schollen der mathe ock Gades
gerichte vorwachten / vnde nicht dencken noch hapen dat se Godt gnediger richten vnde straffen
werdt denn yenne.</seg>
<seg type="paragraph" altid="b.MAT.21.24 b.MAT.21.27">Vnde vp dat wy wider van der sake reden / Leuer segge my doch / wat vor eine vnwetenheit / edder wat vor einen schyn der gerechticheit willen de
 
Ioeden voerwenden / de sick doch vaken mit erer
egen rede sueluest hebben gestraffet / wenn se van
Christo gefraget worden?</seg>
<seg type="paragraph">Dartho hoerden se ock vaken / dat Christus erkende de hemelicheit eres heren / welcker ein klar
bewiss was syner Godtheit. He vorkuendigede em
ock thouoern apenbar / dat he van en scholde gedoedet werden / gelick alse van eren Vedern de Propheten nicht wolde vorborgen syn laten / alse he nicht
ein mal tho en sede / Seeth / wy theen henup na Ierusalem / vnde des minschen Soene wert den hogen
Prestern vnde scrifftgelerden auerantwerdeth
werden etc. Vnde dat darumme / vp dat se tho der
tidt des lydendes nicht menen scholden / gerade alse wedderuoere em wat vnuorseendes in syner bittern marter / dat he thouoern nicht geweten hedde.</seg>
<seg type="paragraph">Solckes alle oeuerst hefft de Ioeden gar nichtes
bewagen / Wente wo ysset moegelick / dat ein weddersaker eine ernstlike straffe scholde vor gudt annemen / de ock vorachtet eine fruentlike vormaninge.</seg>

<seg type="paragraph">Derhaluen do nu dat Euangelion Christi /
dorch Gades apenbare mirakel bestediget / anhoeff
in der werlt tho luechtende vnde kundt tho werden
( gelick alse ock tho vnsen tiden ) hoeuen de herten
der godtlosen an duefter tho werden / vnde dat suelue na gewanheit der boesen ogen yegen der hellen
suenne / Wente yo dat licht des Euangelion klarer
in der werlt luechtede / yo se meer vorblendet worden.</seg>
<seg type="paragraph">Na alle dessen dingen / erweckede Christus ock
 
Lazarum van den doden / de rede veer ym
graue gelegen hadde / welcker solck ein wunderteken was / des geliken thouoern nicht gehoert was"
So de wunderwercke yenich ansent by den godtlosen vnde vorstockeden hebben scholden / so scholde se warliken dyth wunderteken vorluechtet hebben. Ouerst dem blinden gheit ydt na syner gewanheit / He sueth ock midden am dage nichtes.</seg>
<seg type="paragraph">Wo oeuerst de Ioeden vth dessem herliken wunderteken synt bewagen vnde veel meer vorblendet
worden wedder Christum / also dat se sick ock derhaluen vorsemmelden / vnde wedder en radtslageden / wo se en moechten vam leeuende thom dode
bringen / Vnde wo he erer grimmicheit geweken
sy vnde geghan yn na Ephrem / dat liss vth dem
Elfften Capitel Iohannis hyr na geschreuen.</seg>
</div>
<div type="subsection" id="b.JOH.11">
<seg type="headline">Dat Elffte Capittel Iohannis vam Lazaro.</seg>

<seg type="verse" id="b.JOH.11.1">DAr lach oeuerst
eyn kranck / mit namen Lazarus van Bethania / in dem bleke
Marie vnde ere suester Marthe.</seg> <seg type="verse" id="b.JOH.11.2">Maria
oeuerst was de / de den Heren gesaluet hadde mit salue / vnde syne voete
gedroeget mit erem hare / der sueluen
broder Lazarus lach kranck.</seg> <seg type="verse" id="b.JOH.11.3">Do
senden syne suestere tho em vnde leten em seggen / Here / sue den du leff
heffst / de licht kranck.</seg> <seg type="verse" id="b.JOH.11.4">Do Ihesus dat hoerde / sprack he / De kranck
heit is nicht thom dode / suender thor
eere Gades / dat de soene Gades dardorch geeret werde.</seg> <seg type="verse" id="b.JOH.11.5">Ihesus ouerste
hadde Martham leff vnde ere suester
vnde Lazaron.</seg> <seg type="verse" id="b.JOH.11.6">Alse he nu hoerde / dat
he kranck was / bleff he twe dage an
dem orde / dar he was.</seg>

<seg type="verse" id="b.JOH.11.7">Darna sprickt he tho synen Iuengern / Latet vns wedder in Iudean
theen.</seg> <seg type="verse" id="b.JOH.11.8">Syne juengern spreken tho em
Meister / Am latesten wolden dy de
Ioeden stenen / vnde du wult dar wedder hen theen ?</seg> <seg type="verse" id="b.JOH.11.9">Ihesus antwerde /
Synt nicht des dages twoelff stunde?
Wol des dages wandert / de stoet sick
nicht / wende he sueth dat licht desser
werlt /</seg> <seg type="verse" id="b.JOH.11.10">Wol oeuerst des nachtes wan
dert / de stoet sick / wende dar ys neen
licht in em /</seg> <seg type="verse" id="b.JOH.11.11">Solckes sede he / vnde
darna sprickt he to en / Lazarus vnse
fruendt slept / oeuerst gha hen / dat
ick en vpwecke.</seg> <seg type="verse" id="b.JOH.11.12">Do spreken syne iuengern / Here slept he / so wert ydt beter mit em.</seg> <seg type="verse" id="b.JOH.11.13">Iesus oeuerst sede van synem dode / Se meneden oeuerst / he
redede vam lyffliken slape.</seg> <seg type="verse" id="b.JOH.11.14">Do sede
ydt en Ihesus fry heruth Lazarus
ys gestoruen /</seg> <seg type="verse" id="b.JOH.11.15">vnde ick bin fro vmme
iuwent willen / dat ick dar nicht gewest bin / vp dat gy loeuen / Ouerst
latet vns tho em theen.</seg> <seg type="verse" id="b.JOH.11.16">Do sprack
Thomas / dede genoemet ys Tweseke / tho den iuengern / Latet vns mede
theen / dat wy mit em steruen.</seg>

<seg type="verse" id="b.JOH.11.17">Do quam Ihesus vnde vand en /
dat he rede veer dage ym graue gelegen hadde.</seg> <seg type="verse" id="b.JOH.11.18">Bethania oeuerst was
harde by Ierusalem / by voefftein velt
weges /</seg> <seg type="verse" id="b.JOH.11.19">vnde vele Ioeden weren tho
Martha vnde Maria gekamen / se
tho troestende auer erem broder.</seg> <seg type="verse" id="b.JOH.11.20">Alse
Martha nu hoert / dat Iesus kumpt
gheit se em entiegen / Maria oeuerst
bleff ym huse besittende.</seg>

<seg type="verse" id="b.JOH.11.21">Do sprack Martha tho Ihesu /
Here / werestu hir gewest / myn broder were nicht gestoruen /</seg> <seg type="verse" id="b.JOH.11.22">Ouerst ick
weth ydt ock noch / dat / wat du van
Gade biddest / dat wert die Godt geuen.</seg> <seg type="verse" id="b.JOH.11.23">Iesus sprickt tho er / Dyn broder schall wedder vpstan.</seg> <seg type="verse" id="b.JOH.11.24">Martha
sprickt tho em / Ick weth ydt wol /
dat he wedder vpstan wert / in der
vpstandinge am iuengesten dage.</seg>

<seg type="verse" id="b.JOH.11.25">Ihesus sprack tho er / Ick bin de
vpstandinge vnde dat leeuent / wol
an my loeuet / de wert leeuen / wenn
he ock rede stoerue /</seg> <seg type="verse" id="b.JOH.11.26">Vnde wol dar leeuet vnde loeuet an my / de wert nuemmermeer steruen / Loeuestu dat?</seg> <seg type="verse" id="b.JOH.11.27">Se
sprickt tho em / Here / ia / ick loeue /
dat du bist Christus de soene Gades /
de in de werlt gekamen ys.</seg>

<seg type="verse" id="b.JOH.11.28">Vnde do se dat gesecht hadde / ginck
se hen / vnde rep erer suester Maria heme
liken / vnde sprack / De Meister is dar
vnde esschet dy.</seg> <seg type="verse" id="b.JOH.11.29">De suelue / alse se dat
hoerde / stund se endigen vp vnde quam
to em /</seg> <seg type="verse" id="b.JOH.11.30">wende Iesus was noch nicht
in dat bleck gekamen / suender was
noch an dem orde / dar em Martha
was entiegen gekamen.</seg> <seg type="verse" id="b.JOH.11.31">De Ioede / de
by er im huse weren vnde troesteden se / do 
se Mariam segen dat se endigen vpstund
vnde henvth ginck / volgeden se er na
vnde spreken / Se gheit hen thom
graue / dat se darsueluest wene.</seg>

<seg type="verse" id="b.JOH.11.32">Alse nu Maria quam dar Ihesus
was / vnde sach en / vell se tho synen voeten vnde sprack tho em / Here / werestu
hyr gewest / myn broder were nicht
gestoruen.</seg> <seg type="verse" id="b.JOH.11.33">Alse se Iesus sach wenende
vnde de Ioeden ock wenende de mit er quemen / ergrimmede he ym geiste / vnde entsettede sick by sick sueluest /</seg> <seg type="verse" id="b.JOH.11.34">vnde sprack /
Wor hebbe gy en hen gelecht? Se
spreken tho em / Here / kum vnde sue to.</seg>
<seg type="verse" id="b.JOH.11.35">Vnde Ihesu gingen de ogen auer.</seg> <seg type="verse" id="b.JOH.11.36">Do
spreken de Ioeden / Seet / wo leff heft
he en gehat.</seg> <seg type="verse" id="b.JOH.11.37">Etlike oeuerst van en spreken / Hefft he dem blinden de ogen
vpgedan / Koende he denn nicht beschaffen / dat desse ock nicht stoerue?</seg> <seg type="verse" id="b.JOH.11.38">Ihesus oeuerst ergrimmede noch ein mal
in sick sueluest / vnde quam thom graue.
Idt was oeuerst eine klufft / vnde ein
steen dar vp gelecht.</seg>

<seg type="verse" id="b.JOH.11.39">Ihesus sprack / Nemet den steen
aff. Martha de suester des verstoruen
sprickt to em / Here / he stincket rede
wente he hefft veer dage gelegen.</seg> <seg type="verse" id="b.JOH.11.40">Iesus sprickt to er / Hebbe ick dy nicht
gesecht / so du loeuen wordest / du scholdest de herlicheit Gades seen?</seg> <seg type="verse" id="b.JOH.11.41">Do
nemen se den sten aff / dar de vorstoruen lach. Ihesus oeuerst hoeff syne
ogen vp / vnde sprack / Vader ick dancke
dy / dat du my erhoert heffst /</seg> <seg type="verse" id="b.JOH.11.42">Doch
ick weth ydt / dat du my alle tidt hoerest / suender vmme des volckes willen
dat hir vmmeher steit / segge ickt / dat
se loeuen / du hebbest my gesent.</seg>

<seg type="verse" id="b.JOH.11.43">Do he dat gesecht hadde / reep he
mit luder stemmen / Lazare kum hervth.</seg> <seg type="verse" id="b.JOH.11.44">Vnde de vorstoruen quam heruth / bebunden mit grafflaken an henden vnde voeten / vnde syn angesichte
bewunden mit einem swethdoke.

Ihesus sprickt tho en / Loeset en vp /
vnde latet en ghan.</seg> <seg type="verse" id="b.JOH.11.45">Vele nu der Ioeden de tho Maria gekamen weren /
vnde segen / wat Ihesus dede / loeueden an en.</seg> <seg type="verse" id="b.JOH.11.46">Etlike oeuerst van en gingen hen tho den phariseyen / vnde seden en / wat Ihesus gedan hadde.</seg>

<seg type="verse" id="b.JOH.11.47">Do versammelden de Hogen prester vnde Phariseyen einen radt / vnde spreken / Wat do wy? desse minsche deit vele teken /</seg> <seg type="verse" id="b.JOH.11.48">laten wy en so betemen / so werden se alle an en loeuen /
so kamen denn de Roemer vnde nemen vns landt vnde luede.</seg> <seg type="verse" id="b.JOH.11.49">Ein oeuerst
van en / Caiphas / de dessueluen iars
Hoge prester was / sprack tho en /
Gy weten nichtes /</seg> <seg type="verse" id="b.JOH.11.50">bedencken ock
nichtes / Idt ys vns beter / ein minsche sterue vor dat volck / denn dat
dat gantze volck vorderue.</seg> <seg type="verse" id="b.JOH.11.51">Solkes
redete he oeuerst nicht van sick sueluest
suender / de wile dat he dessueluen iars
Hoge prester was / wyssagede he.
Wente Ihesus scholde steruen vor
dat volck /</seg> <seg type="verse" id="b.JOH.11.52">vnde nicht vor dat volck allene / suender dat he de kinder Gades /
de vorstouwet weren / tosammende
broechte.</seg> <seg type="verse" id="b.JOH.11.53">Van dem dage an radtslageden se / wo se en doededen.</seg>

<seg type="verse" id="b.JOH.11.54">Ihesus oeuerst wandertde nicht mer
fry manck den Ioeden / suender ginck
van dar / in eine yegen / harde by der
woestenye / in eyne stadt / genoemet
Ephrem / vnde hadde syn wesent darsueluest mit synen iuengern.</seg> <seg type="verse" id="b.JOH.11.55">De Paschen
oeuerst der Ioeden weren harde by / vnde
dar gingen vele henvp na Ierusalem
vth der yegen vor den Paschen / dat
se sick reinigeden.</seg> <seg type="verse" id="b.JOH.11.56">Do stuenden se vnde
frageden na Ihesu / vnde rededen mit
einander ym tempel / Wat duencket
iuw / dat he nicht kumpt vp dat fest?</seg>
<seg type="verse" id="b.JOH.11.57">De Hogenpreser oeuerst vnde Phariseien hadden ein both laten vthghan
so yemant wueste wor he were dat he
ydt en ansede / vp dat se en grepen.</seg>
</div>
<div type="subsection">
<seg type="headline">De Reise Christi na Ierusalem / harde vor synem dode.</seg>

<seg type="paragraph">Vnde wie wol dat ydt gebaden was van den
 
hogen prestern vnde scrifftgelerden / dat me ydt
scholde van sick seggen / so yemant eruoere wor Christus were / vp dat se en gripen moechten / gheit he
doch nicht deste weiniger vorth in dem angeuangen wercke / vnser salicheit / vnde reiset willichliken wedderumme na Ierusalem / tho lidende den
dodt / welcker syn scholde vnse genochdoynge vnde
vorloesinge. De reise oeuerst na Ierusalem / wo he
reiset mit predigende vnde mirakeln / dorch Samarien vnde Galiean / beschrifft S. Lucas gantz
vlitigen / van dem ende des negenden Capitels an
wende an dat twintigeste.</seg>

<seg type="paragraph">Nu sue / wo he syne reise tzyret mit groten wunderteken. Idt begaff sick do he reisede na Ierusalem / toech he midden dorch Samarien vnde Galilean / darsueluest reinigede he tein vthsettische menne.</seg>

<seg type="paragraph">Item he nimpt de twoelff iuengern auer de halue allene vp der sueluen reise / vnde vorkuendiget en
wo dat he schal steruen vnde wedder vpstan. Vnde
Iacobum vnde Iohannem straffet he / dar se eergirich weren.</seg>

<seg type="paragraph">Item eer he tho Iericho yntoech / makede he den
 
blinden seende / de am wege sat vnde bedelde. Do he
dar oeuerst henyn toech / vnde ginck dorch Iericho /
 
gaff he heil huse Zachei vnde sprack / hueden ys
dessem huse heil wedderuaren / na dem male he ock
Abrahams soene ys. Ouerst do he van Iericho
 
vthtoech / seten twee brinden am wege / dersueluen
ogen roerde he an / vnd also balde worden ere ogen
wedder seende. Solckes hefft de loue vormocht in
denn / de vth Goedtliker krafft hebben geloeuet / dat
Christus were gesent vam Vader ein licht vnde
heil der werlt.
</seg>

</div>
<div type="subsection">
<seg type="headline">Historia des Suenauendes vor dem Palm dage.
 </seg>

<seg type="verse" id="b.JOH.12.1"> 
SOs dage vor den Paschen quam Ihesus
tho Bethania / dar
Lazarus was de vorstoruen / den Ihesus
vpwecket hadde van
den doden /</seg> <seg type="verse" id="b.JOH.12.2">darsueluest makeden se em
eine auent maltidt / vnde Martha
denede / Lazarus oeuerst was der ein
de mit em thor tafeln seten.</seg> <seg type="verse" id="b.JOH.12.3">Do nam
Maria ein pundt salue van vnuoruelscheder koesterliker Narden / vnde
saluede de voete Ihesu / vnde droegede
mit eren haren syne voete / dat hus
oeuerst wart vull van dem roeke der salue.</seg> <seg type="verse" id="b.JOH.12.4">Do sprack syner iuengern ein / Iudas Simonis soene Ischariothes de
en darna vorreth /</seg> <seg type="verse" id="b.JOH.12.5">Worumme ys desse salue nicht vorkofft vor de hundert krossen / vnde den armen gegeuen?</seg> <seg type="verse" id="b.JOH.12.6">Dat sede he oeuerst / nicht dat he
na den armen wat fragede / suender
he was ein deff / vnde hadde den buedel / vnde droech wat gegeuen wart.</seg>
<seg type="verse" id="b.JOH.12.7">Do sprack Ihesus / Lath se mit freden / solckes hefft se bewaret thom
dage myner begreffnisse /</seg> <seg type="verse" id="b.JOH.12.8">wente armen hebbe gy alle tidt by iuw / oeuerst
my hebbe gy nicht alle tidt.</seg>

<seg type="verse" id="b.JOH.12.9">Do eruoer veel volckes der Ioeden /
dat he darsueluest was / vnde quemen
nicht vmme Ihesus willen allene /
suender ock dat se Lazarum segen /
denn he van den doden erwecket hadde.</seg> <seg type="verse" id="b.JOH.12.10">Ouerst de Hogen prester trachteden darna / dat se ock Lazarum doede
den /</seg> <seg type="verse" id="b.JOH.12.11">wente vmme synet willen gingen vele Ioeden hen vnde loeuerden an
Ihesum.</seg>

<seg type="comment">Hyr sue vnde mercke watter art de hogen prester
de werdiken veders syn / Vnde an dessen lere ock
vnse erkennen / tho vnsen tiden / Bloetdoerstich synt
se / Also noemet se ock de scrifft / Se synt also gesynnet alse du hyr suest / dat se gerne wolden / dat in einer stunde tholike vndergingen / beide dat Euangelion Christi / vnde de yennen / de dat suelue lutter
vnde rein predigen vnde bekennen / vp dat se men
nicht moechten vorlesen landt vnde luede / ere eere /
vnde den nutt eres bukes.
</seg>
</div>

<div type="subsection" altid="b.MAT.21 b.MAR.11 b.LUK.19 b.JOH.22">
<seg type="headline">Historia des Palm dages / Matthei am. xxj. Marci
am. xj Luce am.xix. Iohannis am.xij
 </seg>

<seg type="prose">DEs andern dages /</seg> <seg id="b.MAT.21.1" altid="b.MAR.11.1 b.LUK.19.29">do
se harde by Ierusalem quemen / to Bethphage an den oelieberch
sende Iesus syner iuengern twe hen</seg> <seg id="b.MAR.11.2" altid="b.MAT.21.2 b.LUK.19.30">vnde
sprack tho en / Ghaet hen in dat bleck
dat vor iuw licht / vnde also halde
wenn gy dar henyn kamen / werde
gy eine eselinnen angebunden vinden
vnde einen valen by er / vp welckerem
noch nuewerle neen minsche geseten
hefft / loeset se vp / vnde bringet se her
tho my /</seg> <seg id="b.MAT.21.3" altid="b.MAR.11.3 b.LUK.19.31">Vnde so iuw yemant wat
seggen wert / so spreket / De Here
bedarff erer / also balde wert he se
iuw laten / vnde her senden.</seg>

<seg altid="b.MAT.21.6 b.MAR.11.4 b.LUK.19.32">De iuengern gingen hen vnde vunden ock den valen gebunden by der
doer buten vp der wegschede / vnde deden alse en Ihesus beualen
hadde.</seg> <seg id="b.MAR.11.5" altid="b.LUK.19.33">Vnde etlike de dar stuenden /
spreken tho en / Wat make gy dat gy
den valen affloesen?</seg> <seg id="b.MAR.11.6" altid="b.LUK.19.34">Se seden oeuerst
tho en / alse en Ihesus gebaden hadde / Vnde se letent tho.</seg> <seg id="b.MAR.11.7" altid="b.LUK.19.35">Vnde se brachten de eselinnen vnde den valen tho
Ihesu / vnde leden ere kleder darvp /
vnde setteden en darvp.</seg>

<seg id="b.MAT.21.4">Dat geschafch oeuerst althomal /
 
vp dat voruuellet worde / dat dar gesecht ys dorch den Propheten / dede
sprickt /</seg> <seg id="b.MAT.21.5" altid="b.JOH.12.15">Segget der dochter Zion /
Sue / dyn koeninck kumpt to dy sachtmoedich / vnde rit vp einem esel vnde
vp einem valen der lastbaren eselinnen.</seg> <seg id="b.JOH.12.16">Solckes oeuerst vorstuenden syne
iuengern thouoern nicht / suender do
Iesus vorklaret wart / do dachten se
daran / dat solckes van em gescreuen
was / vnde eme solckes gedan hadden.</seg>

<seg id="b.JOH.12.12" altid="b.MAT.21.8">
	Veel volckes oeuerst dat vp dat fest
gekamen was / hoerde / dat Ihesus
queme na Ierusalem /</seg> <seg altid="b.JOH.12.13 b.MAT.21.8">vnde nemen
Palm twige / vnde gingen henvth
em entiegen.</seg> <seg altid="b.JOH.12.9">Ock quam veel volckes
der Ioeden mit dem HEREN van
Bethania / dat des voerdages darhen
gelopen was / nicht allene Ihesum
suender ock Lazarum tho seende / den
he van den doden vpgewecket hadde</seg>
<seg id="b.JOH.12.17">Dat volck oeuerst dat mit em was /
do he Lazarum vth dem graue reep /
vnde van den doden vpweckede / roemede de daeth /</seg> <seg id="b.JOH.12.18">darumme ginck em
ock dat volck entiegen / dat se hoerden
he hedde sodan teken gedan.</seg>

<seg id="b.JOH.12.19">De Phariseyen oeuerst spreken vnderandern / Gy seen / dat gy nichtes
vthrichten / seeth de gantze werlt
loppet em na.</seg>

<seg id="b.MAR.11.8" altid="b.LUK.19.36">Ouerst veel volckes brededen ere
kleder vp den wech. De andern houweden twige van den boemen / vnde
strouweden se vp den wech.</seg>

<seg id="b.LUK.19.37">Vnde do he harde by quam / vnde toech van dem oelieberge beraff /
hoeff dat volck dat voerginck vnde nauolgede / vnde de gantze hupe syner
iuengern an / mit frowden Godt tho
lauende / mit luder stemmen / auer alse daeth / de se geseen hadden /</seg> <seg altid="b.LUK.19.38">vnde
scrieden vnde spreken.</seg>

<seg altid="b.MAT.21.9 b.MAR.11.9 b.LUK.19.38">Horianna dem soene Dauid / gelauet sy de dar kumpt ein Koeninck in
dem namen des HEREN /</seg> <seg altid="b.MAT.21.9 b.MAR.11.10 b.LUK.19.38">Gedeuedyet sy dat rike vnses vaders Dauid / dat dar kumpt in dem namen
des HEREN / Horisanna in der
hoege / frede sy ym hemmel / vnde
eere in der hoege.</seg>

<seg id="b.LUK.19.39">Vnde etlike der Phariseyen ym
volcke spreken tho em / Meister straffe doch dyne iuengeren.</seg> <seg id="b.LUK.19.40">He antwerde
vnde sprack tho en / Ick segge iuw /
wo desse werden swigen / so werden
de stene ropen.</seg>

<seg id="b.LUK.19.41">Vnde alse he harde by quam / sach
he de Stadt an / vnde wenede auer se</seg>
<seg id="b.LUK.19.42">vnde sprack / Wenn du ydt wuestest /
so wordestu tho desser dyner tidt ock
bedencken / wat tho dynem frede denet / Ouerst nu ysset vor dynen ogen
vorborgen /</seg> <seg id="b.LUK.19.43">Wente de tidt wert auer
dy kamen / dat dyne viende werde
vmme dy vnde dyne kinder mit dy /
eine wagenborch slaen / dy beleggen /
vnde an allen oerden beangesten /</seg> <seg id="b.LUK.19.44">vnde werden dy slicht maken / vnde nenen steen vp dem andern laten / darumme / dat du nicht erkent heffst de
tidt / dar du ynne besocht bist.</seg> 

<seg id="b.JOH.12.20">Dar weren oeuerst etlike Greken
manck denn / de henvp gekamen weren / dat se anbededen vp dat fest /</seg> <seg id="b.JOH.12.21">de
treden tho Philippo de van Bethsaida vth Galilea was / beden en vnde
spreken / Here / wy wolden Ihesum
gerne seen.</seg> <seg id="b.JOH.12.22">Philippus kumpt vnde
secht ydt Andreas / vnde Philippus
vnde Andreas sedent Ihesu vordan.</seg>
<seg id="b.JOH.12.23">Ihesus oeuerst antwerde en / vnde
sprack / De tidt ys gekamen / dat des
minchen soene vorklaret werde.</seg>

<seg id="b.JOH.12.24">Warliken warliken ick segge iuw /
Ydt sy denn / dat dat weethen korn
in de erde valle / vnde sterue / so blifft
ydt allene / So ydt oeuerst steruet / so
bringet ydt vele frucht.</seg> <seg id="b.JOH.12.25">Wol syn
leeuent leff hefft / de wert ydt vorlesen / vnde wol syn leeuent vp desser
werlt hatet / de wert ydt erholden
thom ewigen leeuende.</seg> <seg id="b.JOH.12.26">Wol my denen wil / de volge my na / vnde wor
ick bin / dar schal myn dener ock syn /
vnde wol my denen wert / den wert
myn Vader eeren.</seg>

<seg id="b.JOH.12.27">Ytsundes ys myn seele bedroeuet /
vnde wat schal ick seggen? Vader
help me vth desser stunde / doch darumme bin ick in desse stunde gekamen /</seg> <seg id="b.JOH.12.28">Vader vorklare dynen namen.
Do quam ein stemme vam hemmel /
Ick hebbe en vorklaret / vnde wil en
noch ein mal vorklaren.</seg> <seg id="b.JOH.12.29">Do sprack
dat volck dat dar by stund vnde thohoerde / Ydt doennerde. De andern
spreken / Ein Engel redete mit em.</seg>
<seg id="b.JOH.12.30">Ihesus antwerde vnde sprack / Desse stemme ys nicht vmme mynent
willen gescheen / suender vmme iuwent willen.</seg>

<seg type="comment">Hy suestu / dat sick Christus nicht frowet / der
eere / de em dar volck bewisede / Wente hyr wart
he yngeuoert / alse ein vtherwelt lemmeken vth der
heerde / viff dage vor Paschen / dat ys am teinden
dage des ersten maentes Exodi.xij. Worumme wert
he oeuerst yngeuoert / Noemliken darumme vp dat
he geoffert worde / Darvth entsteit ock de angest /
den he doch dem Vader in synen willen gifft / de en
vnde syn rike also doch dat cruetze wolde vorklaren.
</seg>

<seg id="b.JOH.12.31">Itsundes gheit dat gerichte auer
de werlt / Nu wert de Foerste desser
werlt vthgestoet werden /</seg> <seg id="b.JOH.12.32">vnde ick /
wenn ick vorhoeget werde van der erde / so wil ick se alle tho my theen.</seg>
<seg id="b.JOH.12.33">Dat sede he oeuerst / tho beduedende /
welches dodes he steruen worde.</seg> <seg id="b.JOH.12.34">Do
antwerde em dat volck / Wy hebben
gehoert ym gesett / dat Christus
ewichlick bliue / vnde wo sechstu denn /
des minschen soene moth verhoeget
werden? Wol ys de minschen soene?</seg>
<seg id="b.JOH.12.35">Do sprack Ihesus to en / Dat licht
ys noch eine klene tidt by iuw / wandert de wile dat gy dat licht hebben /
dat iuw de duesternisse nicht aueruallen. Wol ym duestern wandert / de
wett nicht / wor he hen gheit /</seg> <seg id="b.JOH.12.36">loeuet
an dat licht / de wile dat gy ydt hebben / vp dat gy des lichtes kinder
syn.</seg>

<seg id="b.MAT.21.10">Vnde alse he tho Ierusalem yntoech / wart de gantze Stadt bewagen ynn sprack / We ys de?</seg> <seg id="b.MAT.21.11">Dat volck
oeuerst sprack / Dat ys de Ihesus / de
Prophete van Nazaret vth Galilea.</seg>

<seg altid="b.LUK.19.45">Vnde Ihesus ginck thom tempel Gades henyn / vnde hoeff an vth
tho driuende alle vorkoepers vnde koepers ym tempel / vnde stotte der wesseler tafeln vmme / vnde de stoele der
duuen kremer /</seg> <seg id="b.LUK.19.40">vnde sprack tho en /
Dar steit gescreuen / Myn hus schal
ein bedehus heten / oeuerst gy hebben
eine moerder kulen darvth gemaket.</seg>
<seg id="b.MAT.21.14">Vnde blinde vnde lamen gingen tho
em ym tempel / vnde he helede se.</seg>

<seg type="comment">
	Hyr giff Christus klarliken tho vorstande /
dat se deue vnde schelcke synt / vnde hoeren nicht in
de gemene der hilligen / wente se soeken eren nuett
vnder dem schyne des goedtlichen denstes / vnde denen doch der gemene nicht / gelick alse se voergeuen /
Wente der sueluen wert allene gedenet vnde geraden mit dem worde Gades / tho welckerem se enen
so geschicket weren / also Perde vnde Mulen / de
nicht vorstendich synt. Desses geliken hefft Christus ock gedan / ym ersten iare do he anhoeff tho
predigende / alse Iohannis.ij. gescreuen steit.
</seg>

<seg id="b.MAT.21.15">Do oeuerst de hogen prester vnde
scrifftgelerden segen de wunder de he
dede / vnde de kinder ym tempel sciende vnde seggende / Hosianna dem
soene Dauid / worden se toernich</seg> <seg id="b.MAT.21.16">vnde
spreken tho em / Hoerestu ock wat desse seggen? Ihesus sprack tho en /
Ia / hebbe gy nuewerle gelesen / Vth
dem munde der vnmuendigen vnde
sochkinder heffstu loff beredet?</seg>

<seg altid="b.MAR.11.11">Vnde do he alle dinck beseen hadde ym tempel / Leth he se dar / vnde
ginck am auence henvth na Bethanien / vnde bleff darsueluest mit den
twoeluen vor den Ioeden vorborgen.</seg>

<seg id="b.JOH.12.37">Vnde wo wol he solcke teken vor
en dede / loeueden se doch nicht an en /</seg>
<seg id="b.JOH.12.38">vp dat voruuellet worde de sproeke des
Propheten Isaia / den je secht /
HERE / wol loeuet vnsem predigende? vnde weme ys de arm des
HEREN apenbart?</seg> <seg id="b.JOH.12.39">Darumme
koenden se nicht loeuen / wente Isaias
secht noch ein mal /</seg> <seg id="b.JOH.12.40">He hefft ere ogen
vorblendet / vnde er herte vorstocket /
dat se mit den ogen nicht seen / noch
mit dem herten vorstan / vnde sick beberen / vnde ick en huelpe.</seg> <seg id="b.JOH.12.41">Solckes sede Isaias / do he syne herlicheit sach
vnde redede van em.</seg> <seg id="b.JOH.12.42">Doch loeueden
der oeuersten veel an en / Ouerst vmme der Phariseien willen bekenden se
ydt nicht / vp dat se nicht in den bann
bedan worden /</seg> <seg id="b.JOH.12.43">wente se hadden leuer de eere by den minschen / denn de
eere by Gade.</seg>

<seg type="comment"> Ouerst " Wente so me van hertem loeuet / so
wert me rechtuerdich / vnde so me mit dem munde bekent / so wert me salich / Vnde de sick myner schemet
( secht Christus ) vor den minschen / des wil ick my
ock schemen vor mynem vader vnde synen Engeln
Doch de alle vnse suende dricht / de dueldet ock willichliken vnse swackheit / dewile dat wy en men
nicht vorsaken.
</seg>

</div>

<div type="subsect" altid="b.MAT.21 b.MAR.11">
<seg type="headline">Historia des Mandages na dem Palm dage. Matt. xxj. Mar. xj.
 </seg>

<seg id="b.MAR.11.12" altid="b.MAT.21.18">VNde des andern dages / do se van
Bethanien gingen /
hungerde den HEREN /</seg> <seg id="b.MAR.11.13" altid="b.MAT.21.19">Vnde he sach
einen vigenboem van
verns / an dem wege / dede bleder
hadde / Da ginck he dar hen tho /
yfft he dar wat vppe vuende / vnde
vandt dar nichtes vppe denn allene
bleder / wente ydt was noch nen tidt
dat dar vigen syn scholden.</seg> <seg id="b.MAR.11.14" altid="b.MAT.21.19">Vnde
Ihesus antwerde vnde sprack tho em /
Nu wasse vp dy nuemmermeer neene
frucht / vnde nemant ethe van dy nu
vordan neene frucht ewichlick /Vnde syne iuengern hoerden dat /</seg> <seg altid="b.MAT.21.19 b.MAR.11.20">Vnde de
vigenboem vordorrede also balde.</seg>

<seg type="comment">Dat beduedet ane twiuel de ewigen blintheit /
der yennen / den dat Euangelion angebaden ys /
vnde se dat suelue vorgezes hoeren / ane alle frucht.
</seg>

<seg id="b.MAR.11.15">Do quemen se wedder tho Ierusalem / Vnde Ihesus ginck in den
tempel / hoeff an / vnde dreef vth de
vorkoepers vnde koepers in dem tempel / vnde de tafeln der wesseler vnde
de stoele der duuen kremer stoette he vmme /</seg> <seg id="b.MAR.11.16">vnde leth nicht tho / dat yemant
wat dorch den tempel droege /</seg> <seg id="b.MAR.11.17">Vnde
he lerede vnde sprack tho en / Steit
dar nicht gescreuen? Myn hus schal
ein bedehus heten allen voelckern /
oeuerst gy hebben eine moerder kulen
darvth gemaket.</seg> 

<seg type="comment">Desse dinck bescrifft Marcus ordentliken /
Vnde in syner Historien sueth me klarliken / dat se
des Mandages / ock syn vth dem tempel gedreuen
gelick alse des Sondages / Vnde weme duencket ydt
nicht loefflick syn / ock ane desse klare historien / dat
de giricheit der Bischoeppe / de vordoemeden kremerye hebbe balde wedder angerichtet / de wile dat
sick dat fest ernalede / welcker eine rechte tidt was
erer kremerye? Wo wol my nicht vnbewust ys /
dat Augustiinus / in der eindracht der Euangelisten
holt / dat ydt Marcus bescreuen hebbe / alse sy ydt
gescheen des Sondages / vnde sy nichtes anders
denn dat Mattheus bescrifft / also dat Marcus
noch bescriue / wat he thouoern in der bescriuinge
des Sondages vorgeten hadde. Ouerst solckes kan
ick vth dem Texte nicht mercken / Idt ys alto klar
 
van dem Mandage gescreuen. Ock fragen se des
Dinssdages / Vth wat macht deistu dat? hebben
sick befruechtet / alse ick holde he moechte de vnrecht
uerdigen kremerye noch ein mal vthwerpen.</seg>

<seg id="b.MAR.11.18">Vnde ydt quam vor de scrifftgelerden vnde hogen prester / vnde se trachteden darna / wo se en vmmebroechten
se fruechteden sick oeuerst vor em / wente all dat volck vorwunderde sick syner lere /</seg> <seg id="b.MAR.11.19">Vnde des auendes ginck he
hen vth vor de Stadt.</seg> 

<seg id="b.LUK.21.37">Des dages lerede he ym tempel /
oeuerst des nachtes ginck he henvth /
vnde bleff de nacht auer vp dem oelieberge /</seg> <seg id="b.LUK.21.38">Vnde all dat volck makede sick fro
vp tho em ym tempel / en to hoerende.</seg>

<seg type="comment">Hyrvth kan me vorstan / dat de gantze nacht
auer nicht sy tho Bethanien gebleuen / suender hen
vp de nacht hefft he vp dem oelieberge / der ein de
Iuengern geleret / alse du balde hoeren werst / edder
thom Vader gebedet / alse me denn sueth / dat ydt
gescheen sy / do en de Ioeden grepen.
</seg>

</div>

<div type="subsection">
<seg type="headline">Eine Predige Christi in
dessen dagen gescheen Iohannis am xij.</seg>

<seg id="b.JOH.12.44">IHesus rep vnde sprack / Wol an my
loeuet / de loeuet nicht an
my / suender an denn / de
my gesent hefft.</seg> <seg id="b.JOH.12.45">Vnde
wol my sueth / de sueth
denn / de my gesent hefft.</seg> <seg id="b.JOH.12.46">Ick bin gekamen in de werlt ein licht / vp dat /
wol an my loeuet / in der duesternisse
nicht bliue.</seg> <seg id="b.JOH.12.47">Vnde wol myne wort
hoert / vnde loeuet nicht / den werde ick
nicht richten. Wente ick bin nicht gekamen / dat ick de werlt richte / suender dat ick de werlt salich make.</seg> <seg id="b.JOH.12.48">Wol
my vorachtet / vnde nimpt einen de en richtet. Dat wort / dat ick geredet hebbe /
dat wert en richten am iuengesten dage.</seg> 

<seg id="b.JOH.12.49">Wente ick hebbe van my sueluest nicht
geredet / suender de vader de my gesent
hefft / de hefft my ein both gegeuen /
wat ick don vnde reden schal /</seg> <seg id="b.JOH.12.50">vnde
Ick weth dat syn both
dat ewige leeuent ys /
Darumme wat ick rede / dat rede ick
also / alse my de vader gesecht hefft.</seg>
</div>

<div type="subsection" altid="b.MAR.11 b.MAT.21 b.LUK.20">

<seg type="headline">Historia des Dinssdages na dem Palm dage.
Marci.xj. Matth.xxij. Luce.xx.
 </seg>

<seg id="b.MAR.11.20">DEs Morgens
oeuerst gingen se vor
auer / vnde segen den
vigenboem / dat he vordoerret was wente vp
de woerteln.</seg> <seg id="b.MAR.11.21">Vnde
Petrus dachte daran / vnde sprack
tho em / Rabbi sue / de vigenboem den
du vorfloket heffst / ys vordoerret.</seg> <seg id="b.MAT.21.20">De
andern spreken / Wo ys dat so balde
gescheen?</seg> <seg id="b.MAR.11.22" altid="b.MAT.21.21">Ihesus antwerde vnde
sprack tho en / Hebbet einen louen
an Godt /</seg> <seg id="b.MAT.21.21" altid="b.MAR.11.23">Warliken ick segge iuw /
So gy einen louen hebben vnde nicht
twiueln / so werde gy nicht allene solckes mit dem vigenbome don / suender
ock / wol tho dessem berge spreke /
make dy vp vnde warp dy ynt meer /
vnde twiuelde nicht in synem herten
suender loeuede / dat ydt gescheen worde / wat he secht / so worde ydt em gescheen / wat he secht.</seg> <seg altid="b.MAT.21.22" id="b.MAR.11.24">Darumme
segge ick iuw / allent wat gy bidden in
iuwem bede / loeuet men / dat gy ydt
entfangen werden / so werde gy ydt
entfangen.</seg> <seg id="b.MAR.11.25">Vnde wenn gy stan vnde
beden / so vorgeuet / so gy ychteswat wedder yemande hebben / vp
dat iuw ock iuwe Vader im hemmel
vorgeue iuwe feile.</seg>

<seg id="b.LUK.20.1" altid="b.MAR.11.27 b.MAT.21.23">Vnde se quemen oeuermals tho
Ierusalem / vnde do he dat volck lerede ym tempel / vnde predigede dat
Euangelion / treden tho em de hogen prester vnde scrifftgelerden mit
den Oldesten ym volcke /</seg> <seg id="b.MAR.11.28" altid="b.MAT.21.23 b.LUK.20.2">vnde spreken tho em / Vth wat macht deistu
dat? edder wol hefft dy de macht gegeuen / dat du solckes deist?</seg> <seg id="b.MAR.11.29" altid="b.MAT.21.24 b.LUK.20.3">Ihesus
oeuerst antwerde vnde sprack tho en /
Ick wil iuw ock ein wort fragen / so
gy my dat seggen / so wil iuw ock seggen / vth wat macht ick dat do /</seg> <seg id="b.MAR.11.30" altid="b.MAT.21.25 b.LUK.20.4">Wo
was de doepe Iohannis her? was se
vam hemmel / edder van den minschen? Antwerdet my.</seg> <seg id="b.MAR.11.31" altid="b.LUK.20.5 b.MAT.21.25 ">Do dachten
se by sick sueluest / vnde spreken / Segge wy se was vam hemmel / so wert
he tho vns seggen / worumme loeuede gy eme denn nicht?</seg> <seg id="b.MAT.21.26" altid="b.MAR.11.32 b.LUK.20.6">Segge wy
oeuerst / se was van den minschen / so
moethe wy vns vor dem volcke fruechten / vnde all dat volck wert vns stenen / Wente se heelden alle / dat Iohannes ein recht Prophete were.</seg>
<seg id="b.LUK.20.7" altid="b.MAR.11.33 b.MAT.21.27">Vnde se antwerden vnde spreken tho
Iesu / Wy wetens nicht.</seg> <seg id="b.LUK.20.8" altid="b.MAR.11.33 b.MAT.21.27">Do sprack
Ihesus tho en. So segge ick iuw ock
nicht / vth wat macht ick solckes do.</seg>
</div>

<div type="subsection">
<seg type="headline">Summa vth den dren
Euangelisten / wat meer gesecht ys
des Dinssdages / welcker me vordan
lesen mach in Mattheo / Marco vnde Luca</seg>

<seg type="paragraph">
	Do hoeff he an tho redende mit velen gelikenissen / dorch welckere he klarliken tho vorstande gaff
eren unlouern vnde de blintheit eres vorstockeden
herten / vnde wo se scholden vorworpen werden /
vnde de Heiden angenamen werden in ere stedde.
Dartho dat ock de Toelners vnde horen / eer scholden ynt hemmelrike kamen denn se / welcker rike /
yn Christo dem koeninge vam hemmel heraff gekamen ys / in welckerem wanet / neene minschlike / suender gades gerechticheit. Ock broechte he vnderwilen de sake so verne / dat se sick sueluest / mit erer
egen rede straffeden. Do se nu dat vornemen /
trachteden se darna / wo se en grepen. Ouerst se
fruechteden sick vor dem volcke / wente ydt heelt en
vor einen propheten.</seg>

<seg type="paragraph">Do gingen de Phariseyen hen vnde heelden einen radt / wo se en bestrickeden in syner rede / vnde
senden tho em ere Iuengeren sampt Herodes denern
vnde leten dorch hinderlist fragen / yfft ydt recht
were dat me dem Keiser tins geue? Welckerem
antwerde he / Geuet dem Keiser / wat des Keisers
ys / vnde Gade / wat Gades ys.</seg>

<seg type="paragraph">Also balde treden ock tho em de Saduceyen /
vnde frageden en van der vpstandinge der doden /
Den gaff he ock balde beschedt vnde makede se tho
schanden / vnde dat volck entsettede sick dosueluest
auer syner lere.</seg>

<seg type="paragraph">Dem Scrifftgelerden de en ock vorsochte vnde fragede na dem voernemesten bade ym gesette /
secht he welck dat voernemste both sy.</seg>

<seg type="paragraph">De glyseners / de sick kloeck duncken leten vnde
des gesettes vorstendich / fraget he / wens soene
Christus sy / Se weten meisterfrage voer tho geuende / van dem gesette / vnde van dem groettesten bade / vnde fragen nicht ein mal na Christo / gelick
alse vnse groten Doctores ock don / dat ys ere
blintheit gewesen / Wente dorch dat saedt Abrahe
was en de benediynge thogesecht / dorch welckere se
scholden fry werden van der malediynge / dar alle
luede yn geuallen synt / vnde nicht dorch de wercke
des gesettes.</seg>

<seg type="paragraph">Darna lauet he de Wedewen / de twe scharue offerde / meer den alle de andern / vmme des louens willen.</seg>

<seg type="paragraph">Wedder de glyseners redet he tho der schar /
vnde schilt se ynt angesichte / alse de ritenden wuelue. Vnde mit desser syner vlitigen mueye / dar he
dat Euangelion mede voerdert / vnde de yennen de
dem Euangelio loeuen vnderwiset vnde stercket /
wedder de lere der glyseners vnde erer godlosen settinge ( ane welckerer vordoemenisse dat Euangelion nicht kan geprediget werden ) vordenet he sick
den dodt / den he gekamen was to lidende / vp dat he
dorch den sueluen ein offer dede vor vnse suende.</seg>

<seg type="paragraph">Thom lesten moethen de voruolgers des Euangelion dat van em hoeren / dat he secht / Seeth iuwe hus
schal iuw woeste gelaten werden / Wente ick segge
iuw / gy werden my nicht seen / wente dat ydt kame /
wenn gy seggen werden / Gebenedyet ys / de dar
kumpt / in dem namen des Heren.</seg>

<seg type="paragraph">Vnde he ginck enwech van dem tempel / vnde
syne Iuengern treden tho em / dat se em wiseden des
 
tempels gebuwere / vnde vorwunderden sick darauer.
Do vorkuendige he en thouoern / Hyr wert nicht ein
steen van / vp dem andern bliuen / de nicht thobraken werde / Vnde dat darumme / Vp dat de Ioeden
tho vnsen tiden nicht hedden / dat se roemen moechten / vns thor smaheit / gerade alse were all er wesent noch gantz vnde stuende noch vaste.

Vnde alse he vp dem oelieberge sat / sede he synen Iuengern ock thouoern / wo dat de Ioeden scholden vorworpen / vnde de Stadt vnde de tempel
vorstoert werden / oeuerst valsche Propheten scholden
thouoern kamen / de dat volck voruoerden / vnde de
yennen de dat Euangelion worden bekennen / scholden voruolget werden / ock van den Ioeden / dat se
de straffe yo redeliken vordeneden j.Tessalo.ij. wo
wol solcke voruolginge ock hernamals den Christen seer swar wedderuaren ys vnder den Heiden /
vnde hoeret noch nicht vp by vns vmme des Euangelion willen. He wyssaget ock vordan / dat / went
mit den Ioeden vthe ys / in de Christenheit vornoerers kamen werden vnde predigen / Seeth hyr ys
Christus / edder dat / dat ys / se werden so predigen
vnde leren / dat de conscientien erre werden / vnde
nicht weten wat Christus sy / edder wor se en vinden schollen / dat ein yder einer suenderlike wise vornemen wert salish tho werden / vth egen wercken
vnde vordensten ane Christum / vnde doch vnder
dem namen Christi.</seg>

<seg type="paragraph">Wo wol nu solckes gescheen ys / vnde noch
dachlikes ym swage gheit / noch twiuele wy likewol na dusent vnde viff hundert iaren daranne /
yfft ydt gescheen sy / vnde desse dinck sick angeuangen hebben / de Christus thouoern vorkuendiget hefft
van den wedderchristen vnde valschen Propheten
sampt eren loegenhafftigen teken / welckerer hoeuet
Paulus noemet einen minschen der suende / vnde dat
kindt der vorderuinge / dede ys ein weddersaker /
vnde sick vorheuet / auer allent dat Godtz / edder
Gades denst hett / welckere dorch vnwisse lere / vth
erem vnuorstande ( wende se vorstan nicht wat se
seggen / vnde weten nicht wat se setten ) de werlt
scholden voruoeren / vnde seggen / Seeth / hyr ys Christus / edder dar / Wedder welckere he vns thouoern
geruestet hefft mit synem worde / vnde gespraken /
Loeuet en nicht / Seeth ick hebbet iuw thouoern gesecht / Wenn oeuerst solcke marter der conscientien
vnde de voruoeringe der wedderchristen ein ende
nimpt / dat ys / wenn de helle klare warheit des
Euangelion wedder an den dach kumpt / als denne /
secht he thouoern / schal me balde seen de teken des
thokamenden gerichtes / vnde des lesten dages in
der Suenne / in dem Mane " Sue darvp yfft ytsundes nicht solcke tidt vorhanden sy. Vnde solckes
gifft he tho vorstande mit klaren woerden vnde
gelikenissen / alse wy denn seen in Mattheo vnde
den andern Euangelisten.</seg>

<seg type="paragraph">Vnde ydt begaff sick / do Ihesus alle desse rede
gheendet hadde / sprack he tho synen Iuengern ( gerade dessueluen dinssdages / wende des nauolgenden doennersdages was ydt Pasche auent ) Gy weten dat ydt na twen dagen Paschen wert "
</seg>
</div>

<div type="subsection">
<seg type="headline">Eine vnderrichtinge van
dem Paschefeste / edder van dem feste der vngesuerden brodt.</seg>

<seg type="paragraph">Dat fest der ungesuerden brodt / wart beghan
soeuen dage lanck / in welckeren dagen de Ioeden
nicht mosten ethen / noch in eren huesen vinden laten / surdeech / alse gescreuen steit Exody.am.xij.
Leuit.xxiij. vnde Numeri.xxviij. De erste dach
was de voeffteinde dach des ersten maentes / de was
hillich / also / dat me neen denstwerck darinne don
moechte. De soeuende dach was ock euen so hillich.
Den auent thouoern / dat ys / vp den veerteinden
dach / ethen se dat lam / an welckerem neen feil was /
dat ein he was / vnde eines iars olt / by dem vuere
gebraden / welcker se mit bitter salsen / vnde vngesuerdem brode ethen " Welckere bade vull geistliker
hemelicheit synt / van welckerem Paulus secht.j.
Cor.v.Veget den olden surdeech vth / vp dat gy ein
nye deech syn etc.</seg>

<seg type="paragraph">Desse soeuen dage der soeten brodt worden ock genoemet Pascha / dat ys / Paschen / alse wy se denn ock
noch heten / Vp hebreisch ouerst Phase / dat is ein
ganck / alse ydt denn werth vthgelecht Exodi.xij.
Darumme secht ock S. Iohannes ym xviij. Capi.
Se gingen nicht in dat richtehus / vp dat se nicht
vnreine worden / suender dat Pascha / dat ys / Paschen ethen moechten. Dat mostu nicht vorstan van
dem ethende des lammes / welcker se rede na dem
gesette / des auendes thouoern gegeten hadden / suender van dem ethenden der soeten brodt / de de huechelers rein ethen wolden / vp dat se nicht suendigeden
Wende ock de yennen / de vor dem feste gesuendiget
hadden vnde vnrein weren / heelden neene Paschen /
eer se sick reinigeden / mit wasschende / vestende / har
affscheren / offerende etc. alse denn gesecht wert
ym andern boke der Chroeniken am xxx. Capitel.
Dem nach werdt ock Iohannis am.xj. gesecht /
Vele gingen henvp na Ierusalem / vth der yegen
vor den Paschen / dat se sick reinigeden.</seg>

<seg type="paragraph">Nu moechte ein fragen / Worumme noemen de
Euangelisten den veerteinden dach des maentes /
den ersten dach der vngesuerden brodt / so doch
ym gesette / de voeffteinde dach wert gerekent vor
den ersten: Antwert / De erste dach des festes der
vngesuerden brodt / was de voeffteinde dach des
ersten maentes / edder Pasche maentes / Ouerst ydt
hoeff an am auende des vorgangen dages / gelick
alse alle ander feste der Ioeden / na dem gesette /
alse gescreuen steit / Leuit.xxiij. Van dem auende
an / wende wedder thom auende / scholle gy vyren
iuwe Sabbathe / Vnde Genesis.j. Do wart vth
auende vnde morgen ein dach. Also ginck dat fest
an am auende des veerteinden dages / an welckerem se dat lam ethen / vnde hoeuen an tho ehtende
de soeten brodt / Alle surdeech wart des dages wech
gebracht / eer de auent heran quam / Derhaluen noemen de Euangelisten den ersten dach des festes der
vngesuerden brodt / den veerteinden dach / darumme
dat am auende dessueluen dages / dat fest anginck /
vnde nu de surdeech wech gebracht was / ynn anhouen
tho ethende de soeten brodt / Also steit gescreuen ym
andern boke Mosi Cap. xij. Am veerteinden dage
des ersten maentes des auendes / scholle gy vngesuert
brodt ethen / wente an den ein vnde twintigesten
dach des maentes an den auent / dat me soeuen dage
lanck neen gesuert brodt vinde in iuwen huesen etc.</seg>

<seg type="paragraph">Vnde dat deme so sy / vnde du dar nicht anne
twiuelest / so lecht ydt Marcus vth vnde sprickt /
Am ersten dage der soeten brodt / do me dat Paschelam offerde ". Vnde Lucas redet ock na der suelven wise vnde sprickt / De dach oeuerst der soeten
brodt quam nu / vp welckeren me offern moste dat
Paschelam / He sprickt / me moste offern / dat ys / dat
gesette boeth solckes. Iohannes seckt ock des geliken vnde sprickt / Vor dem feste oeuerst der Paschen ".
dat is / am auende der Paschen / dede was am veerteinden dage / alse denn vth den andern Euangelisten thouoern gesecht ys / Vp den sueluen auent
hefft je na lude der andern / dat auent ethent geholden / Vnde na dem Euangelio Iohannis hefft
he ock den Iuengern de voete gewasschen / wente so
sprickt he / Ihesus stundt vam auent ethende vp /
lede syne kleder aff / vnde nam eine schoerten vnde
vmmegoerdede sick / Darna goeth he water in ein
becken / hoeff an den iuengern de voete tho waschende / vnde droegede se mit der schoerten / dar he mede
vmmegoerdet was. Vor dessem Texte lecht vns Iohannes ock thouelligen vth / de hemelicheit des olden Phasas / dat ys / des ganges / alse he sprickt /
Vor dem feste oeuerst der Paschen / do Ihesus erkende / dat syne tidt gekamen was / dat he vth desser werlt ginge thom Vater etc.</seg>

<seg type="paragraph">Vnde solckes de wile mit vlite / vp dat
du vorstaest / dat Iohannes secht / Vp dat se nicht
vnrein worden / suender dat Pascha / dat ys / Paschen ethen moechten. Vnde ock dat he secht / van dem
voeffteinden dage / Idt was oeuerst de Ruestedach
der Paschen / dar wy denn namals van seggen willen / Wente Iohannes sampt den andern Euangelisten bescriuen de sueluen nacht / in welckerer Christus vorraden wart / Welckere dem veerteinden
dage volgede / alse ydt denn dre Euangelisten betuegen / Darnumme secht ock paulus / De Here Ihesus / in der nacht / do he vorraden wart / nam dat
brodt / danckede ".</seg>

<seg type="paragraph">So suestu nu / dat Christus / in Paschedage ( welcker de voeffteinde dach was / des ersten maentes )
gecruetziget / vnde dat warhafftige lam hen gegeuen
vnde geoffert ys / vor de suende der werlt. Inn welckeren dage he ock dat Paschelam mit den Iuengern gegeten hadde / vnde syn testament yngesettet
thor gedechtenisse syner vnde des gantzen Euangelion / vnde dat suelue / dorch syn liff vnde bloett / vnder der gestalt des brodes vnde wyns. Solckes alle ys gescheen / vp ein dach / noemliken vp den voeffteinden dach / welcker was de erste Paschedach /
Wente de auent thouoern vnde de nacht / noerden tho
dessem vyrdage / alse gesecht ys / Vnde ym
ersten boke Mosi / wert de auent vnde morgen ein
dach geheten. Vnde eer de auent anginck /
was ydt althomal vthgerichtet / wente thor negenden stunde gaff de HERE den geist vp. Gode
wolde ydt so hebben / dat solcke grote dinck vp den
ersten Paschedach scholden vthgerichtet werden.</seg>

<seg type="paragraph">Nu moechte oeuerst yemant seggen / mosten
doch de Ioeden solckes nicht don / noemliken / dat se
en schollen hebben gecruetziget am dage des festes /
wente se seden ock yo sueluest / do se radtslageden /
Nicht vp dat fest: Idt ys war dat se so seden /
Ouerst se meneden fest nicht / ydt ginck en ock
so harde nicht tho herten / suender de fruchte bewoech
se veel meer dartho / dat se so seden / Wente se fruechteden sick / dat dat gemene volck / welcker tho der
sueluen tidt mit hupen dar was / er Godtlose voernement moechte vorhindern / Solckes wisen ock ere
egen woerde vth / Wente se spreken nicht / Nicht vp
dat fest / wente ydt themet sick nicht / suender also /
Nicht vp dat fest / vp dat dar neen vploep werde
manck dem volcke / Dar hoerestu / dat se nicht dat
gesette fruechteden welcker en er voernement vorboth / suender se fruechteden dat volck / vnde dat darumme / vp dat er godtlose voernement yo nicht
vorhindert worde.</seg>

<seg type="paragraph">Wo se oeuerst ock des festes vorschonet hebben /
vnde wo harde ydt en tho herten geghan hefft / dat
sueth me wol / Ere meninge van dem feste bewiset
sick genochsam / do se dorch Iudas gelegenheit den
HEREN tho gripende gekregen hadden / Wente
do Iudas einen koep mit en gemaked hadde / vnde
wuste den HEREN vp dat mal tho auerkamende / vnde begerde knechte van en / den HEREN
tho vangende / in der nacht / do he ane volck was /
do was dar neen seggent van dem feste / Ia fest hen
fest heer / de radt moste vorth ghan vnde vnuoractet syn. Ick holde ydt dar voer / de woetenden
huende / hedden syner ock nicht geschonet am groten
Sabbath / de sick ernalede / wenn se sues neene ander
gelegenheit hedden hebben koennen / so gantz grimmich vnde hefftich weren se vp en / se hedden ane twiuel wol eine entschueldinge erdichtet / alse se den ock
rede eine dichteden / Me koende Gade neenen groettern denst / neen groetter offer don / denn dat me solck
einen beropen vorstoerer des gesettes cruetzigede /
Wenn dar wor eine ander missedaeth beghan were /
so moechte me de straffe wol vortheen / edder thogeuen / oeuerst de smaheit so me Godt lastert / scholde
me ock am Sabbath vngestraffet nicht laten. So
kan me einen schalck smucken.</seg>

<seg type="paragraph">Mercke wat ick segge / Iudas ys dar vorhanden /
se schicken ere deners mit em hen alse he begert / vnde
willent nicht lenger vortheen / Wente se fruechten / so
se ydt leten anstan / wente dat dat fest vthe were / so
koenden se en so bequemeliken nicht gripen. Alse he
nu oeuerst geuangen ys vnde se en yegenwardich
hebben / fruechten se sick oeuermals vnde besorgen /
so se en vencklick holden scholden wente an den ende des festes / so moechte he en entkamen dorch vpror.
Darumme was den Godtlosen nicht lenger tho
beidende / se mosten hasten / vnde hasteden ock / vnangeseen Gades gesette / vnde de hillige tidt. Sue so
handeln de Godtlosen / wedder Godt vnde synen
gesalueden. Solckers oeuerst sy dy wile gesecht van
dem radtslage eines boesshafftigen herten. Du schalt
oeuerst dar beneuen weten / dat ydt nicht vth erem
boeshafftigen radtslage / suender vth suenderliker vthuorsehinge Gades / gescheen vnde vorordent sy / dat
Christus vp dat Paschefest liden scholde / nicht allene darumme / vp dat de warheit mit der figuren
auer em queme / suender ock darumme / vp dat dar
vele yegenwardich weren / wenn de hoegeste prester /
buten Ierusalem / syn bloett Gade dem Heren thor
vorloesinge der Ioeden vnde Heiden offern scholde.</seg>

<seg type="paragraph">Du schalt dy ock nicht vorwundern / dat se solckes don doerften in erem feste. Liss de historien
Iohannis / so werstu vinden / dat se nicht allene ym
feste / suender ock ym Tempel / den se doch vor dat
alder hilligste heelden / sick hebben voergenamen
vnde synt willens gewest / en tho stenende / alse
denn Iohan.viij. vnde x. steit.</seg>

<seg type="paragraph">Im Euangelio Matthei suestu ock dat in dessem dage / Iudas de doertich sueluerlinge hebbe ym
Tempel / den oeuersten der Prester vnde den Oldesten
vor de voete geworpen / de wile dat de andern oeuersten der prester vnde Oldesten des volckes / Christum vorklageden / vnde Pilato auerantwerdeden
Wende de offer des festes mosten vthgerichtet werden / vnde voernemliken dat fro offer / welcker ein
dachlick offer was / so das hyr nichtes vnderwegen
bleue / suender albeiderley tholike schege / vnde mit
albeiderley Gade gedenet worde / noemliken dorch
pleginge des offers im Tempel / vnde dorch vmmebringent des ketters Christi / de doch ys ein heilandt der werlt.</seg>

<seg type="paragraph">Dar synt oeuerst etlike de menen / dat de erste
dach der Paschen hebbe angeuangen am Sabbath
darumme dat Iohannes secht / Wente dessueluen
Sabbaths dach was groth. Darvp segge ick also /
alse denn ock de Text darsueluest mede bringet / dat
Iohannes groth noemet nicht de Paschen / suender
den Sabbath / Vnde de andern Euangelisten noemen en ock nicht anders / denn den Sabbath. Ein
yder Sabbath oeuerst was groetter / denn alle ander
feste / Wente am ersten dage der Paschen / edder der
soeten brodt / vnde am soeuenden dage / was alle denstwerck vorbaden / Dar was oeuerst nicht vorbaden
de spise tho beredende de me ethen scholde / alse
denn Exo.xij. steit. Am Sabbath oeuerst / doerfte ne
ock de spise nicht bereden / alse denn gescreuen steit
Exo.xvj. Ock mach vellichte desse Sabbath / dede
quam in den dagen der soeten brod / dorch de settinge der Phariseyen hoeger geachtet geworden syn /
denn de andern / darumme / dat an dem sueluen / veel
volckes vth dem gantzen lande sick vorsemmelde /
vnde tho Ierusalem quam / derhaluen denn beter
kremerye vnde roeff des offers tho vorhapende was.</seg>

<seg type="paragraph">Darvp moechtestu wedder seggen / Dar ys oeuerst
entiegen / dat Iohannes apenbar secht / Idt was
de Ruestedach der Paschen / De Ruestedach oeuerst / is
eine beredinge / Darvth schynet yo / alse sy ydt so
veel gesecht / Idt was eine beredinge tho den Paschen / edder alse wy nu seggen / Idt was de Pasche
auent? Dar vp antwerde ick / Gelikerwise alse de
Sabbath / dede quam in den dagen der vngesuerden
brodt / wart genoemet / de Pasche Sabbath / nicht
darumme / dat he thouoern vor den Paschen quam
suender dat he quam in den dagen der Paschen /
Also ock der Ruestedach / dede quam in den dagen
der vngesuerden brod / wart genoemet de Ruestedach
der Paschen / nicht dat he touoern quam vor den
Paschen / suender dat he quam / in den Paschedagen
gelick alse wy denn ock noch huetes dages seggen /
vnde noemen den soesten dach / den frydach in den Paschen / Wente vmme des Sabbaths willen / wart ein
yder soeste dach / edder alse wy nu seggen / ein yder
frydach des gantzen iars / genoemet ein ruestedach /
dat ys / eine beredinge thom Sabbath / Wente dessueluen dages / moste me de spise vp den Sabbath
bereden. De andern feste hadden neenen ruestedach /
ock dat Paschefest nicht / Wente an den sueluen festen
was ydt nicht vorbaden / de spise tho beredende /
ydt were denn / dat se quemen am Sabbath.</seg>

<seg type="paragraph">So wil nu iohannes vnde gifft tho vorstande
dat de Ioeden / vp de tidt / hebben geuyret dat fest
der vngesuerden brodt / vnde de Sabbath hebbe sick
ernalet / welcker des andern dages was / do Christus nicht geoffert werden / suender ym graue rouwen scholde / Vnde ym nauolgenden Texte / lecht he
sick sueluest vth / vnde sprickt / De Ioeden oeuerst / de
wile dat ydt de ruestedach was / vp dat de lichamme
vp dem cruetze nicht bleuen am Sabbath ( wente
dessueluen Sabbaths dach was groth ) beden se
Pilatum ". He secht nicht / dat balde na dem ruestedage sy geuolget / de Paschedach / suende de grote
Sabbath. Vnde Marcus kumpt darmede auerein
vnde sprickt / Idt was de ruestedach / welcker ys de
voerSabbath / dat ys / vor dem Sabbath / He
sprickt nicht / welcker ys vor den Paschen / Lucas
scrifft ock des geliken.</seg>

<seg type="paragraph">Nu suestu / wo alle voergenoemeden stuecke auer
ein kamen / vth der hilligen scrifft / welcker ick derhaluen gerne angetekent hebbe / vp dat me de Historien deste lichter vorstan mach / vnde dat me erkenne vnde see / wo hyr mede auerein kame / dat olde
testament edder gesette / vnde wo de figur auerein
kame mit der warheit / Dartho ock vmme der willen / de ein dinck swar maken / dar neene swarheit ys
vnde seggen ane alle scrifft / wat en men gudtduenckent.</seg>

<seg type="paragraph">BEDA / ein vlitich leser aller
olden Scriuenten / scrifft also ym boke de natura
rerum ym.xlvj. Capittel / Dar de HERE / ym xv.
dage des ersten maentes / am frydage gehangen ys
ant Cruetze / vnde an der Sabbather ein / dat ys / am
Sondage wedder vpgestan van den doden / Dar
moth neen Christen anne twiueln / vp dat he nicht
geuunden werde vnloeuich beide dem gesette ( welcker bueth dat Paschelam tho offerende am xiiij.
dage des ersten maentes vp den auent ) vnde dem
Euangelio / welcker betueget / dat de HERE  dessueluen auendes geuangen sy van den Ioeden / vnde
darna am frydage gecruetziget vnde begrauen / vnde des ersten dages des
Sabbaths wedder vp
gestan.
</seg>
</div>
</div>

<div type="section">

<seg type="headline">Dat Lident vnses Heren Ihesu Christi / na den veer
Euangelisten.</seg>

<seg id="b.LUK.22.1" altid="b.MAT.26.1">DAt fest der soeten brodt / dat dar
hett Paschen / was
harde by.</seg><seg altid="b.MAT.26.1">Vnde Ihe
sus sprack tho synen
Iuengern /</seg> <seg id="b.MAT.26.2">Gy weten
dat ydt na tween dagen / Paschen wert
vnde des minschen soene wert auerantwerdet werden / dat he gecrutziget werde.</seg>

<seg type="comment">Dat ys /
do se had
dee gehoert
gy werden
my nicht meer seen / so lange wente dat gy seggen / Gebenedyet
sy der dar kumpt in dem namen des Heren.</seg>

<seg id="b.MAT.26.3" altid="b.MAR.14.1 b.LUK.22.2">Do vorsammelden sick de hogen
prester vnde scrifftgelerden vnde de Oldesten vam volcke / in dem pallass des
Hogen presters / dede hete Caiphas</seg>
<seg type="comment">
Caiphas was dessueluen iars hoge preser
so doch
na dem
gesette de
hoge prester nicht ein iar / suender all syn leeuedage an dem ampte bliuen moste / Ouerst se wesselden alle iar de hogen prester vmvme / gelick alse vy vns de Bordermeisters / Solckes deden se
vmme eere vnde giricheit willen / wedder Gades gesette.
Darumme / wenn Iohannes in der historien des lidendes
Christi des hogen presters gedencket / so menet he allewege
Caipham / Dat mercke wol.</seg>

<seg id="b.MAT.26.4" altid="b.MAR.14.1 b.LUK.22.2">vnde heelden einen radt / so se Ihesum mit liste grepen vnde doededen /</seg>
<seg id="b.LUK.22.2">Wente se fruechteden sick vor dem
volcke /</seg> <seg id="b.MAT.26.5" altid="b.MAR.14.2">Se spreken oeuerst / Io nicht
vp dat fest / vp dat dar neen vploep
werde ym volcke.</seg>

<seg id="b.MAT.26.6" altid="b.MAR.14.3">Vnde do nu Ihesus was tho
Bethanien ym huse Simonis des
vthsettischen /</seg> <seg id="b.MAT.26.7" altid="b.MAR.14.3">trat ein frouwe tho em
de hadde ein glas vnuoruelschedem koestlikem Nardenwater / vnde
se thobrack dat glas vnde goeth ydt
vp syn hoeuet / dar he thor tafeln sat.</seg>
<seg id="b.MAT.26.8" altid="b.MAR.14.4">Do dat syne Iuengern segen / woden se vnwillich / vnde spreken / Wat
schal doch desse vnradt?</seg> <seg altid="b.MAT.26.9 b.MAR.14.5">me koende
dat water / meer denn vmme dre
hundert krossen vorkofft hebben /
 
vnde darsuelue den armen gegeuen
hebben / Vnde murden vp se.</seg> <seg id="b.MAT.26.10" altid="b.MAR.14.6">Do
dat Ihesus merckede / sprack he tho
en / Latet se mit freden / wat kuemner gy se? Se hefft ein gudt werck
an my gedan /</seg> <seg  id="b.MAR.14.7" altid="b.MAT.26.11">gy hebben alle tidt armen by iuw / vnde wenn gy willen /
koenne gy en wat gudes god / oeuerst
my hebbe gy nicht alle tidt /</seg> <seg type="comment">Mattheus /
Se hefft
ydt gedan / vp
Dat se my
thom
graue berede / Alse
wolde he
seggen /
Latet
ydt doch
gescheen /
Idt ys dat valete dat se my gifft / Wente ick schal doch
steruen.</seg> <seg id="b.MAR.14.8" altid="b.MAT.26.12">Se hefft
gedan wat se koende / wente dat se
dyth water hefft vp myn liff gegaten / darmede ys se thouoern gekamen / mynen licham tho saluende /
tho myner begreffenisse.</seg> <seg id="b.MAT.26.13" altid="b.MAR.14.9">Warliken
ick segge iuw / Wor dyth Euangelion geprediget wert in der gantzen
werlt dar weert me ock dat seggen /
tho erer gedechtnisse / dat se ytsundes gedan hefft.</seg>

<seg type="comment">Ick holde ydt gewisslick dar voer / dat desse
saluinge nicht sy de suelue / dar Iohannes van
scrifft / Wente darsueluest werden Christo de voete
gesaluet / oeuerst hyt dat hoeuet / By yenner murret Iudas / by desser de Iuengern / Ienne schueth
ym huse Marthe / desse ym huse Simonis. Vnde
ydt sy denn / dat dyth sy in Mattheo eine wedderumme halinge / des dat thouoern gescheen ys /
so duencket my / dat desse historie sy gescheen des
middeweckens na dem Palmdage / Ienne oeuerst
in Iohanne / des Suennauendes thouoern. Vellichte ysset eine frouwe gewest / de albeiderley
gedan hefft / welckere eine frouwde daranne gehat hefft / dat sick Christus solckes leth wolgeuallen / dat he se lauede / vnde entschueldigede /
wedder Iudam / Is derhaluen gekamen / vnde
hefft en wedderumme des middewekens ock gesaluet / nicht syne voete gelick alse des Suennauendes / suender syn hoeuet / dat de salue auer dat
gantze liff gelaten ys. Christus straffede
Iudas wort / wente he was ein schalck in synem herten / vnde hadde ein beer tho stelende /
He menede de armen nicht / suender dorch huechelye
sochte he synen nuett. De andern Iuengern werden
oeuerst derhaluen gestraffet / dat se ein vnricht ordel
velden / vnde richteden nicht recht / Se vordoemeden dat werck Marie / gerade alse were ydt vnbillick / so se doch nicht wuesten vth wat louen ydt
schach.</seg>

<seg id="b.LUK.22.3" altid="b.MAT.26.14 b.MAR.14.10">Satanas oeuerst was geuaren in
Iudas genoemet Ischarioth / dede
was yth dem talle der twoeluen /</seg> <seg id="b.LUK.22.4" altid="b.MAT.26.14 b.MAR.14.10">vnde he ginck hen vnde redede mit den
hogen prestern vnde den hoeuetlueden
dat he en vorrede /</seg> <seg type="comment">?.Timo.?
Dede rick
werden
willen / de
vallen in
vorsoekinge vnde
stricke /
vnde vele doerlike
vnde schedlike lueste / dede minschen vorschencken ynt vordarff vnde vordoemenisse / Wente giricheit ys eine woertel alles boesen / der
etliken hefft geluestet / vnde synt vam louen erre geghan / vnde maken sick suelzest vele smerte.</seg> <seg altid="b.MAT.26.15">vnde sprack / Wat
wille gy my geuen / ick wil en iuw vorraden?</seg> <seg altid="b.LUK.22.5 b.MAT.26.15">Do se dat hoerden / worden se
fro / Vnde se boeden em doertich sueluerlinge.</seg> <seg id="b.LUK.22.6" altid="b.MAT.26.16">Vnde he sede ydt en tho /
Vnde van do an sochte he gelegenheit / dat he en auerantwerde ane
vploep.</seg>

<seg id="b.MAR.14.12" altid="b.MAT.26.17">Ouerst am ersten dage der soeten
brodt / vp welckerem me offern moste
das Paschelam / treden de Iuengern
tho Ihesu / vnde spreken tho em /
Wor wultu dat wy hen ghan vnde
dy bereden dat Paschelam tho ethende?</seg> <seg altid="b.MAR.14.13 b.MAT.26.18 b.LUK.22.8">Vnde he sende Petron vnde Iohannen hen vnde sprack / Ghat hen
in de Stadt /</seg> <seg id="b.LUK.22.10" altid="b.MAR.14.13 b.MAT.26.18">seeth / wenn gy dar henyn kamen / so wert iuw ein minsche
beiegen / de dricht eine water kruken /
volget em na in dat hus /</seg> <seg altid="b.LUK.22.10 b.MAR.14.4 b.MAT.26.18">dar he yn
gheit /</seg> <seg id="b.LUK.22.11" altid="b.MAR.14.4 b.MAT.26.18">vnde segget tho dem husheren / De Meister lett dy seggen / Myne tidt ys gekamen / Ick wil by dy de
Paschen holden / wor ys de herberge dar ick dat Paschelam ynne ethen
moege mit mynen Iuengern?</seg> <seg id="b.LUK.22.12" altid="b.MAR.14.15">Vnde
he wert iuw einen groten geastrikeden sal wisen / darsueluest beredet
ydt.</seg> <seg type="comment">Me holt
ydt darvoer / ydt
sy de saek
gewest /
in welckerem de Iuengern synt vorborgen gelegen / na der vpstandinge Christi / vmme des fruechten willen vor den Ioeden /
Iohannis am xx.Capittel. Vnde dar se entfangen hebben
den Hilligen geist Acto.j.vnde.ij.</seg><seg id="b.MAR.14.16" altid="b.LUK.22.13 b.MAT.26.19">Se gingen hen / vnde vundent /
alse he en gesecht hadde / vnde berededen dat Paschelam.</seg>

<seg id="b.MAR.14.17" altid="b.MAT.26.20">Vnde am auende quam he / vnde settede sick thor tafeln mit den
twoelff Aposteln /</seg> <seg type="comment">Ym gesette was
gebaden /
dat me
dat Paschelam
scholde staende ethen / Darumme ys tho vorstande / dat de
Here mit den Iuengern staende gegeten hebbe / vnde sick balde darna nedder gesettet hebbe.</seg> <seg id="b.LUK.22.15">Vnde he sprack
tho en / My hefft van herten seer
vorlanget dyth Paschelam mit iuw
tho ethende / eer ick lide /</seg> <seg id="b.LUK.22.16">Wente ick
segge iuw / dat ick nu vordan nicht
meer dar van ethen werde / wente
dat ydt voruuellet werde ym rike
Gades.</seg> 

<seg type="comment">Lucas
hefft hyr
etlick dinck vlitiger bescreuen /
welcker
van Matthei vnde Marco vthgelaten ys. Dat he hyr secht / He nam den kelck
danckede vnde sprack / Nemet den etc. Dat schaltu althomal vorstan / van dem ethende des Paschenlammes de olden Testamentes / na welckerem he den wn gedruncken
hefft. Namals oeuerst hefft he de albeider neen gebruket /
also dat he ock nicht wolde den gemirreden wyn drincken
am cruetze.
	He itt oeuerst vnde drincket albeiderley nye /
mit den synen ym rike Gades / dat ys / in syner gemene edder Christenheit / alse he nu dat oesterlike
offer hefft vullenbracht / dorch sick sueluest ein mal
am Cruetze geofferet / Wente wy werden nu eme vnde he vns yngeliuet / vnde syn also syne ledtmate
dorch den louen / den wy vth dem Euangelio entfangen / Van welckerem ethende vnde drinckende
secht Christus Iohan.vj. vnde dar wert ock ym nauolgenden Texte van gesecht / alse Christus sprickt
Dat gy ethen vnde drincken schollen auer myner
tafeln in mynem rike. Vnde desses ethendes vnde
drinckendes ( welcker dorch den louen schuetz ) teken / ys dat Sacrament des liues vnde blodes Christu / dar vns dorch Christus wort wert ynne tho
vorstande gegeuen vnde angebaden / vnde vorloesinge
vnde syne genichdoynge / Vnde so wy loeuen / ys se
vns geschencket vnde gegeuen.</seg>

<seg id="b.LUK.22.17" altid="b.MAT.26.27 b.MAR.14.23">Vnde he nam den kelck /
danckede vnde sprack / Nemet den /
vnde delet en vnder iuw /</seg> <seg id="b.MAT.26.29" altid="b.MAR.14.25 b.LUK.22.18">wente ick
segge iuw / Ick werde van der frucht
des wynstockes nicht drincken / wente dat dat rike Gades kame / in dem
dage / wenn ickt nye drincken werde mit iuw in mynes Vaders rike.</seg>

<seg type="prose">Vnde alse se ethen /</seg> <seg altid="b.CO1.11.23">in der nacht
 
do he vorraden wart /</seg> <seg id="b.LUK.22.19" altid="b.CO1.11.23 b.CO1.11.24 b.MAT.26.15 b.MAR.14.22">name de Here
Ihesus dat brodt / danckede / brack
ydt / gaff ydt den Iuengern / vnde
sprack / Nemet / ethet / dat ys myn
liff / dat vor iuw gegeuen wert / Solckes doeth tho myner gedechtenisse.</seg>
<seg id="b.LUK.22.20" altid="b.MAR.14.23 b.MAR.14.24 b.CO1.11.25">Des geliken nam he ock den kelck /
na dem auent ethende / danckede /
gaff en enn / vnde sprack / Drincket
alle darvth / Desse kelck ys dat nye
Testament in mynem blode / dat vor
iuw vnde vor vele vorgaten wert
thor vorgeuinge der suende.</seg> <seg altid="b.LUK.22.19 b.CO1.11.25">Solckes doeth / so vaken alse gy ydt drincken tho myner gedechtenisse. Vnde
se druencken dar alle vth.</seg>

<seg type="comment">Alse nu Christus staruen wolde / settet he neen
offer yn / suender maket ein Testament / welckler syn
scholde eine ewige gedechtenisse den Iuengern / dat
ys / den Christen / welckere dorch Christus Euangelion vnde geist / alse vam meister / geleret synt /
Welcker ock / yn scholde eine gedechtenisse des enigen offers Christi / dar ein mal am cruetze geofferet
ys / oeuerst denne allene / wenn se dat Sacrament
ethen vnde drincken / nicht wenne se Christum offern vnde slachten / Wente he secht / Ethet vnde
drincket ydt tho myner gedechtenisse / dat ys /
Wenn gy myn liff ethen / so dencket dat dyth myn
liff / sy in den dodt gegeuen / vor iuwe suende / Vnde
wenn gy myn bloett drincken / so drincket dat dyth
myn bloett / sy am cruetze vorgaten / vor iuwe suende
Welckere gedechtenisse / ys de predige edder vorkuendinge der woldaeth Christi / suenderliken dat he
syn liff vor vns in den dodt gegeuen vnde syn bloett
vor vns am cruetze vorgaten hefft / thor vorgeuinge der suende / alse denn de woerde des beuels Christi
dat mit sick bringen / vnde Paulus ock de gedechtenisse klarliken so vthlecht / Wol mit solckem louen / alse de gedechtenesse ludt / thom Sacramente
gheit / de hefft sick wol gepoeuet / vnde gheit dar
nicht vnwerdich tho. De bedroeueden conscientien /
bruken desses tekens / van herten gerne / in der mathe alse ydt Christus yngesettet hefft / wente darmede werden se getroestet / vnde de loue gestercket.
Dar van hebbe wy in andern boken meer gesecht.
</seg>

<seg id="b.JOH.13.1">Vor dem fester oeuerst der Paschen
( dat ys / vp den sueluent auent ) do
Ihesus erkende / dat syne tidt gekamen was / dat he vth desser werlt
ginge thom vader / gelick alse he hadde geleuet de synen / de in der werlt
weren / so leuede he se wente an den
ende.</seg>

<seg type="comment">Wat dat olde Phase / dat ys / de olde ganck edder Paschen beduedet hefft / in Christo vnde den
Christen / dat gifft Iohannis tho vorstande / alse
he secht / dat he vth desser werlt ginge thom vader.
</seg>

<seg id="b.JOH.13.2">Vnde na dem auent ethende / do
de dueuel rede hadde Iuda Simonis Ischarioth ynt herte gegeuen /
dat he en vorrede /</seg> <seg id="b.JOH.13.3">wusste Ihesus /
dat em de vader hadde alle dinck in
syne hende gegeuen / vnde dat he van
Gade gekamen was / vnde tho Gade
ginge /</seg> <seg id="b.JOH.13.4">stundt he vam auent ethende
vp / lede syne kleder aff / vnde nam eine schoerten vnde vmmegoerdede sick /</seg>
<seg id="b.JOH.13.5">darna ghoet he water in ein becken /
hoeff an den iuengern de voete tho wasschende / vnde droegede se mit der
schoerten / dar he mede vmmegoerdet was.</seg>

<seg id="b.JOH.13.6">Do quam he tho Simon Petron
vnde de suelue sprack tho em / Here /
scholdestu my myne voete wasschen ?</seg>
<seg id="b.JOH.13.7">Ihesus antwerde vnde sprack tho
em / Wat ick do / dat westu nicht / du
werst ydt oeuerst herna eruaren.</seg> <seg id="b.JOH.13.8">Do
sprack Petrus tho em / Nuemmermeer schaltu my de voete wasschen.
Ihesus antwerde em / Werde ick dy
nicht wasschen / so heffstu neen deel
mit my.</seg> <seg id="b.JOH.13.9">Simon Petrus sprickt tho
em / Here / nicht allene de voete / suender ock de hende vnde dat hoeuet.</seg> <seg id="b.JOH.13.10">Ihesus sprickt tho em / Wol gewasschen
ys / de bedarff nicht meer / men de voete to wasschende / suender he ys gantz
rein. Vnde gy syn rein / oeuerst nicht alle.</seg>
<seg id="b.JOH.13.11">Wente he wuste synen vorreder wol /
darumme sede he / gy syn nicht alle
rein</seg>

<seg type="comment">Wy weten gantz wol / dat vnse dat meiste del
ydt dar voer holt / dat dat voete waschent sy gescheen
vor der ynsettinge des Sacramentes / Dat wy
oeuerst dat wedderdeel holden / dar dwinget vnde de
historie der Euangelisten tho. De orsake der yennen / dede seggen / dat wy gewaschen vnde rein syn
schollen / eer wy dat Sacrament entfangen ( vp
dat Christus yo nichtes vinde dat he vorgeuen
edder vorlaten moege ys by vns so groth nicht
angeseen / dat wy vmme des willen / scholden de historien Iohannis am.xiij. bescreuen van ander
riten / welckere so an einander handet / dat me dar
nichtes twisschen ynsetten kan vth den andern
Euangelisten / ane allene dat yenne dat van Iuda
dem vorreder gescreuen steit / dat he de were / de
Christum vorraden scholde. Vnde de yennen de
dat twisschen yngesettet hebben / de ynsettinge des
Sacramentes / de hebben darna moethen seggen /
dat de Euangeliste nicht secht / ia hebben dat wedderdeel seggen moethen. Summa / Iohannes / van
dem voete wasschende an / scrifft eine an einander
hangende historien / de me nicht van ander riten
moth / wente dat he Iudam affsuendert vnde vth
der gemene werpet. So denn na dem voete wasschende yngesettet ys / dat Sacrament des liues
vnde blodes Christi / vor vns am cruetze geofferet /
so wolde vth der sueluen historien volgen / dat Iudas nicht hebbe entfangen mit den andern / dat liff
vnde bloett Christi / welcker denn etlike gesecht vnde
gescreuen hebben / Ouerst de historie des Euangelion Luce / ys darwedder.</seg>

<seg type="comment">Dyth wasschent der voete / ys eine hemelicheit /
vnde ein exempel. Eine hemelicheit dar van dat
Christus sprickt / Wat ick do dat wstu nu nicht /
du werst ydt oeuerst herna eruaren / Werde ich dy
nicht wasschen / so heffstu neen deel mit my. Ein Exempel / alse hyrnauolget / Do he nu ere voete gewasschen hadde etc.
</seg>

<seg id="b.JOH.13.12">Do he nu ere voete gewasschen
hadde / nam he syne kleder tho sick /
vnde settede sick wedder nedder / vnde sprack oeuermals tho en / Wete gy
wat ick iuw gedan hebbe?</seg> <seg id="b.JOH.13.13">gy heten
my Meister vnde Here / vnde seggen
dar recht anne / wente ick bint ock.</seg>
<seg id="b.JOH.13.14">So ick nu iuwe Here vnde Meister /
iuw de voete gewasschen hebbe / so
scholle gy iuw ock vnderandern de
voete wasschen.</seg> <seg id="b.JOH.13.15">Eine anwysinge hebbe ich iuw gegeuen / dat gy don / gelick alse ick iuw gedan hebbe.</seg> <seg id="b.JOH.13.16">Warliken warliken segge ick iuw / de knecht
ys nicht groetter denn syn here / noch
de Apostel groetter / denn de en gesent
hefft.</seg>

<seg id="b.JOH.13.17">So gy solckes weten / salich syn gy
so gy ydt don /</seg> <seg id="b.JOH.13.18" altid="b.PSA.41.10">Nicht segge ick van
iuw allen / ick weth / welkere ick erwelet hebbe / suender dat de scrifft voruuellet werde / De myn brodt itt / de
 
trit my mit voeten. =&gt;</seg> <seg id="b.JOH.13.19">Istsundes segge
ickt iuw / eer ydt schueth / vp dat /
went gescheen ys / dat gy loeuen / dat
 
ickt bin.</seg> <seg id="b.JOH.13.20">Warliken warliken ick segge
iuw / wol den annimpt / so ick yemande senden werde / de nimpt my an /
wol my oeuerst annimpt / de nimpt
den an / de my gesent hefft.</seg>

<seg type="comment">=&gt;	Gemenet Iudam / van welckerem he so
lange secht / wente dat de vorreder moth wechghan / van dem he ock thouoern gesecht hadde / Gy
syn nicht alle rein / Mit welckeren woerden he ock
Iudam menede.
</seg>

<seg id="b.JOH.13.21" altid="b.MAT.26.21 b.MAR.14.18">Do Ihesus solckes gesecht hadde / wart he bedroeuet ym geiste.
Vnde betuegede vnde sprack / Warliken warliken segge ick iuw / Ein van
iuw wert my vorraden /</seg> <seg id="b.LUK.22.21">Seeth / de
handt mynes vorreders ys mit my
auer der tafeln.</seg> <seg id="b.JOH.13.22">Vnde de Iuengern
worden seer trurich / segen sick vnderandern an / Vnde en wart bange /
van weme de sede /</seg> <seg id="b.LUK.22.23" altid="b.MAT.26.22 b.MAR.14.19">Vnde se hoeuen an
tho fragende vnder sich sueluest / wolt
doch were manck en / de dat don
worde /</seg> <seg altid="b.MAT.26.22 b.MAR.14.19">vnde seden tho em / ein na
dem andern / Here bin ickt / vnde de
ander / bin ickt?</seg> <seg altid="b.MAT.26.23 b.MAR.14.20">De antwerde vnde
sprack / Ein van den twoeluen / de mit
my in dat vat weket / de wert my
vorraden.</seg>

<seg type="comment">Christus wert bedroeuet vnde entsettet sick
by sick sueluest ym geiste ( alse sick de dodt ernalet )
wedder den Satanam / de Iudam beseten hefft / gelikerwise alse he ergrimmede vnde sick by sick sueluest ym geiste entsettede yegen dem dode / do he Lazarum scholde vam dode vpwecken. Dyth ys ein
exempel vnser swackheit.</seg>

<seg type="comment">Dat ys / de vth mynem vate itt. Also gifft
de Here neen ander teken / denn dat de Prophete
thouoern vorkuendiget hefft / Psalm.xlj. alse thouoern gesecht ys.</seg>

<seg id="b.MAT.26.24" altid="b.MAR.14.21">Des minschen soene gheit twar
hen / alse van em beslaten vnde gescreuen ys / iodoch wee dem minschen
dorch welckeren des minschen soene
vorraden wert / Idt were em beter /
dat de suelue minsche nuewerle gebarn
were.</seg> <seg altid="b.MAT.26.25">Do antwerde Iudas / de en
vorreeth / vnde sprack / Bin ickt
Rabbi? De sprack tho em / Du
sechst ydt.</seg>

<seg type="comment">Dat was Iohannes
alse du
buest am
ende synes Euan
gelion.</seg>

<seg id="b.JOH.13.23">Dar was oeuerst ein manck synen
iuengern / de thor tafeln sat an der
borst Ihesu / welckeren Ihesus leff
hadde /</seg> <seg id="b.JOH.13.24">dem wenckede Simon Petrus / dat he voruorschen scholde
wol ydt were /</seg> <seg id="b.JOH.13.25">dar he van sede / wente de suelue lach an der borst Ihesu /
vnde sprack tho em / Here / wol isset?</seg>
<seg id="b.JOH.13.26">Ihesus antwerde / De ysset / dem ick
den beten ynweke vnde geue. Vnde
he wekede den beten yn / vnde gaff en
Iuda Simonis Ischarioth.</seg> <seg id="b.JOH.13.27">Vnde
na dem beten / voer de Satan in en.

Do sprack Ihesus tho em / Wat
du deist / dat do balde.</seg> <seg id="b.JOH.13.28">Dat suelue
oeuerst wuste nemant auer der tafeln /
wor tho he ydt em sede.</seg> <seg id="b.JOH.13.29">Etlike meneden / de wile dat Iudas den buedel
hadde / spreke Ihesus tho em / koep
wat vns van noeden ys vp dat fest /
edder dat he den armen wat geue.</seg>
<seg id="b.JOH.13.30">Do he nu den beten genamen hadde / ginck he also balde henvth / Vnde ydt was nacht.</seg>

<seg type="comment">Dat ys ein wort des yennen / de vnuorscrocken vnde bereit ys thom dode / Also ys thouoern gesecht / Des minschen soene gheit hen / dat ys /
nicht dartho gedwungen / suender suelffwilligen etc.
</seg>

<seg altid="b.JOH.13.31">Do oeuerst Iudas henvt geghan
was /</seg> <seg id="b.LUK.22.24">Vorhoeff sick ein hader manck
en / wol manck en scholde vor den
groettesten geholden werden.</seg> <seg id="b.LUK.22.25">De
sprack oeuerst tho en / De wertliken
koeninge herschen / vnde de weldigen
hett me gendige heren /</seg> <seg id="b.LUK.22.26">Gy oeuerst
nicht also / suender de groetteste manck
iuw / schal syn alse de iuengeste / vnde
de voernemeste alse ein dener.</seg> <seg id="b.LUK.22.27">Wente
wol ys de groetteste? de thor tafeln
sitt? edder dede denet? Isset nicht
also / dat de ydt ys / de thor tafeln
sitt? Ouerst ick bin manck iuw /
alse ein dener /</seg> <seg id="b.LUK.22.28">gy oeuerst synt ydt /
de by my gebleuen syn / in mynen
anuechtingen /</seg> <seg type="comment"> Hyr stillet Christus ere fleschlike twidracht /
vnde leret mit synem egen exempel / dat in der
Christliken gemene denstampte syn schollen / vnde
neene herschoppe. Hyr scholden vp mercken vnde
dyth wort Christi tho herten nemen / de yennen /
de neene deners / suender heren syn willen in der gemene Christi / De sueluen gelick alse se nicht synt
deners des wordes / also synt se ock neene deners
der leue / dat ys &amp; se don nicht gudes / se synt vnduechtich tho allem guden wercke. Tit.j. Wente
se weten nichtes van der scrifft / hebben ock den
louen nicht / dar de leue vth wasset. Solcke noemet
Christus Heiden vnde neene Christen.</seg> <seg type="comment">Dyth bewiset / dat
Iudas
dat nicht
ys / Idt
wiset
ock dat de
andern
Apostel
altomal
synt salich geworden /
vnde erer
neen affgeuallen
ys / gelick
alse Iudas.</seg> <seg id="b.LUK.22.29">vnde ick wil iuw dat
rike bescheden / gelick alse ydt my
myn vader bescheden hefft /</seg> <seg id="b.LUK.22.30">dat gy
ethen vnde drincken schollen auer
myner tafeln in mynem rike / vnde sitten vp stoelen vnde richten de twoelff
geslecht Israel.</seg>

<seg type="comment">Ethen vnde drincken / ys dorch Gades wort
Christo / mit dem louen yngeliuet werden / alse thouoern gesecht ys. Richten / ys ein geistlik gerichte
edder ordel hebben / auer de twoelff geslechte Israel
dat ys / auer de Ioeden vnde Heiden / welckere dorch
den louen gesettet synt in de stede der twoelff geslechte / Wente ein geistlick minsche richtet alle
dinck. j.Corinth.ij. Also ys ock tho den Christen
geslecht / Wat gy vp erden binden werden / dat
schal ym hemmel gebunden syn etcet. Vp erden ( sprickt he ) vp dat du nicht denkest / alse
syn dar richtestoele ym hemmel / dar me gerichte
vppe sitte schollen / idt schueth hy vp erden / vnde
dorch geistlike minschen ym ricke Christi.
</seg>

<seg id="b.JOH.13.31">Voerder sprickt Ihesus / Nu ys
des minschen soene vorklaret / vnde
Godt ys vorklaret in eme /</seg> <seg id="b.JOH.13.32">Is Godt
vorklaret in eme / so wert en Godt
ock vorklaren in sick sueluest / vnde
werten balde vorklaren.</seg>

<seg id="b.JOH.13.33">Leuen kinderken / ick bin noch eine klene wile by iuw / gy werden my
 
soeken / vnde alse ick tho den Ioeden
sede / wor ick hen gha / dar koenne gy
nicht hen kamen. Vnde segge iuw
nu /</seg> <seg id="b.JOH.13.34">Ein nye both geue ick iuw / dat
gy iuw vnderandern leuen / gelick alse ick iuw geleuet hebbe / vp dat gy
iuw ock vnderandern leff hebben.</seg>
<seg id="b.JOH.13.35">Dar by wert yederman erkennen / dat
gy myn iuengern syn / so gy leue vnderandern hebben.</seg>

<seg type="comment">De godtlosen kamen nuemmermeer darhen /
dar Christus ys / volgen em ock nicht na / Ouerst
de Iuengern / wo wol se em vp dyth mal nicht volgen / so volgen se em doch namals / alse hyrna gesecht wert / Dar ick hen gha / kanstu my vp dyth
mal nicht volgen / oeuerst du werst my hernamals
volgen.</seg>

<seg type="comment">( Nye ) Wente ydt wert nyen minschen /
dat ys / den loeuigen geuen. De leue ys ein teken der
Christen / dat me se by erkent.
	( gepot ) Dat Euangelion ys egentliken eine
predige van der gnade Gades / de ane wercke rechtuerdiget. Darna wiset ydt vnde leret ock / wat solcke rechtuerdige don schollen / noemliken leuen / alse
Paulus ock deit in synen Episteln / dat se den louen
bewisen / Darumme ysset ein nye both / vnde nyen
minschen gegeuen / de ane wercke rechtuerdich syn.
</seg>

<seg id="b.JOH.13.36">Simon Petrus sprickt tho em /
Here / wor gheistu hen? Ihesus
antwerde em / Dar ick hen gha /
kanstu my vp dyth mal nicht volgen
oeuerst du werst my hernamals volgen.</seg> <seg id="b.JOH.13.37">Petrus sprickt tho em / Here /
worumme kan ick dy vp dyth mal
nicht volgen? ick wil myn leeuent by
dy laten.</seg> <seg id="b.JOH.13.38">Ihesus antwerde em /
Scholdestu dyn leuent by my laten?</seg>
<seg id="b.LUK.22.31">Simon / Simon / sue / Satanas hefft
ouwer begert / dat he iuw moechte
sichten alse den weethen /</seg> <seg id="b.LUK.22.32">oeuerst ick
hebbe vor dy gebeden / dat dyn loue
nicht vphoere / Vnde wen du dy denn
ein mal bekerest / so stercke dyne broeder.</seg> <seg id="b.LUK.22.33">He sprack oeuerst tho em / Here /
ick bin bereit mit dy in de geuenckenisse vnde in den dodt tho ghande.</seg>

<seg type="comment">Du sedest wol recht Petre / wenn du einen
frien willen heddest / Vnde wenn du den sueluen rede heddest / so weret dy doch nicht altho seker / so
vormeter tho syn / vnde wenn du ock noch so vnschueldich werest / alse Adam was ym Paradise.
Dartho suestu ock nicht wo vnchristick du errest /
dat du Christo weddersteist / vndee wult dat nicht
laten thokuempstich syn / dat Christus thokuempstich vorkuendiget. Hyr hebbe wy ein Exempel /
dat wy vns nicht schollen vormeten / vth vnsen
krefften / alse wolde wy koen syn / vnde vaste stan /
vmme des louen edder Euangelion willen / vp dat
wy nicht tho schanden werden vnde de schentliken
vallen.</seg>

<seg id="b.LUK.22.34" altid="b.JOH.13.38 b.MAT.26.34 b.MAR.14.30">He sprack oeuerst / Warliken warliken Petre ick segge dy / de hane wert
hueden nicht kreyen / eer du dre mal
vorsaket heffst / dat du my kenst.</seg>

<seg type="comment">Christus vorkuendiget Petro thouoern / wo he
en vorsaken worde / Vnde solckes deit Christus
( na mynem beduenckende ) twe mal / Thom ersten
alse Iohannes vnde Lucas seggen / eer se henvth
gingen van der stede des auent ethendes. Thom
andern / alse Mattheus vnde Marcus seggen / do se
henvth geghan weren / alse du hyrna seen werst.
</seg>

<seg type="comment">Hyr gifft
he tho
vorstan=
de / dat he
sorget
vor de
yennen /
de dat E=
uangeli=
on predi=
gen.</seg>

<seg id="b.LUK.22.35">Vnde he sprack tho en / So vaken
alse ick iuw vthgesent hebbe ane buedel / ane tasschen / vnde ane scho / hebbe gy ock yuewerle brock gehat? Se
spreken / Nuewerle neenen.</seg> <seg id="b.LUK.22.36">Do sprack
he tho en / Nu oeuerst / wol einen buedel hefft / de neme% en / dessuelzen geliken ock de tasschen / Wol oeuerst nicht
enhefft / de vorkoepe syn kledt / vnde
koepe ein swerdt.</seg> <seg id="b.LUK.22.37" altid="b.JES.53.12">Wente ick segge iuw
Dat moth ock noch an my vullenbracht werden / dat dar gescreuen
steit / He ys manck de oeueldeders gerekent / Wente wat van my gescreuen ys
dat hefft ein ende.</seg> <seg id="b.LUK.22.38">Se spreken oeuerst /
Here / sue / hyr synt twee swerde. He
sprack oeuerst tho en / Idt ys genoch.</seg>

<seg type="comment">( De neme en ) Noemliken / dat he en
vorkoepe / dessueluen geliken ock de tasschen / neme
he / vnde vorkoepe se / Vnde wol der neen hefft / de
neme den rock / dat he en vorkoepe / vnde vor dat
suelue gelt koepe he sick ein swerdt / Wanneer scholden dat de fleschliken Iuengern vorstan? Derhaluen heuet ock Petrus darna de sake mit dem
swerde an / so doch Christus hyr nicht wil mit
dem swerde voruechtet syn / suender veel meer / na
der scrifft / manck de oeueldeders gerekent werden / dat ys / he wil vmme der warheit willen
liden. He secht / Idt ys genoch / dat ys so veel
gesecht / Sueslange hefft me moegen vechten mit
dem swerde / oeuerst nu schal me liden van wegen
der warheit / Allent wat vnse ys / dat schal me
vorlaten / vnde allent wat vordoemen / wat wy
syn / vp dat wy vns koepen dat swerdt des wordes / beider Testamente / wedder alle list des Satans / de de Iuengern Christi mit groetterer macht
anuechetet / denn de Ioeden / Wente mit ysern vechten ys eine slichte sake vnde beschaffet nicht veel
wedder de Christen / Dar var liss Paulum Epheam. vj. Dyth swerdt koepen de yennen / alse
ytsundes gesecht ys / de sick sueluest vorlaten vnde
vorsaken / dede loeuen vnde erlangen den geist Gades / Sueluer vnde goldt erlanget ydt nicht /
suender ane sueluer vnde golt vnde ane
alle betalinge vnser wercke wert
ydt vns / Alse Esaie am.lv.
gescreuen steit.</seg>

<seg type="comment">Volget de troestlike predige Christi tho den Iuengern / ym
auent ethende geschen / welckere Iohannes allene bescreuen hefft / vp dat
my vth der sueluen see / wo he nicht
vorgeues vp der borst Ihesu gerouwet hebbe.</seg>
</div>

<div type="subsection" id="b.JOH.14">
<seg type="headline">Dat Veerteinde Capitel Iohannis.</seg>

<seg altid="b.LUK.20.45 b.MAT.23.1">VNde he sprack
tho synen Iuengern /</seg>
<seg id="b.JOH.14.1">Iuwe herte vorscrecke nicht / loeue gy an
Godt / so loeuet ock an
my /</seg> <seg id="b.JOH.14.2">Inn mynes vaders huse synt vele waninge / went
oeuerst so nicht enwere / so segge ick
iuw doch / dat ich hen gha / iuw de
stede tho beredende /</seg> <seg id="b.JOH.14.3">vnde so ick hen
gha iuw de stede tho beredende / wil
ick doch wedder kamen / vnde iuw
tho my nemen / vp dat gy syn dar ick
bin / Vnde wor ick hen gha / dat wete gy / vnde den wech wete gy ock.</seg>

<seg type="comment"> De waninge synt van ewicheit bereit / vnde
ydt ys nicht van noeden / dat he se berede / vnde gheit
doch hen sew tho beredende / dat ys / he wert ein Here
auer alle dinck / yp dat he vns berede tho solcken
waningen / Wente so lange alse wy nicht bereit
syn / so synt de waning vns noch nicht bereit / wo
wol se an sick sueluest bereit synt.
</seg>

<seg id="b.JOH.14.5">Thomas sprickt tho em / Here /
wy weten nicht / wor du hen gheist /
vnde wo koennen wy den weck weten ?</seg>
<seg id="b.JOH.14.6">Ihesus sprickt tho em / Ick bin de
wech / vnde de warheit / vnde dat leuent. Nemant kumpt thom vader /
denn allene dorch my /</seg> <seg id="b.JOH.14.7">Wenn gy my
kenden / so kende gy ock mynen vader
Vnde van nu kenne gy en / vnde hebben en geseen.</seg>

<seg id="b.JOH.14.8">Philippus sprickt tho em / Here /
wise vns den vader / so genoeget vns.</seg>
<seg id="b.JOH.14.9">Ihesus sprickt tho em / So lange
bin ick by iuw / vnde du kennest my
nicht? Philippe / wol my sueth / de
sueth den vader / Wo sechstu denn /
wis vns den vader?</seg> <seg id="b.JOH.14.10">Loeuestu nicht /
dat ick in dem vader / vnde de vader
in my ys? De wort de ock tho iuw
rede / de rede ick nicht van my sueluest
de vader oeuerst de in my wanet / de
suelue deit de wercke.</seg> <seg id="b.JOH.14.11">Loeuet my / dat
ick in dem vader / vnde de vader in
my ys / wo nicht / so loeuet my doch
vmme der wercke willen.</seg>

<seg id="b.JOH.14.12">Warliken warliken / ick segge iuw
Wol an my loeuet / de wert de wercke
ock don de ick do / vnde wert groetter
don denn desse / wente ick gha thom
vader.</seg> <seg id="b.JOH.14.13">Vnde wat gy bidden werden
in mynem namen / dat wil ick don /
vp dat de vader geeret werde in dem
soene.</seg> <seg id="b.JOH.14.14">Wat gy bidden werden in mynem namen / dat wil ick don.</seg>

<seg id="b.JOH.14.15">Leue gy my / so holdet myne bade</seg>
<seg id="b.JOH.14.16">vnde ick wil den vader bidden / vnde
he schal iuw einen andern troester
geuen / dat he by iuw bliue ewichlick</seg>
<seg id="b.JOH.14.17">den geist der warheit / den de werlt
nicht kan entfangen / wente se sueth
en nicht / vnde kent en nicht / oeuerst
gy kennen en / wente he blifft by iuw
nicht laten weesen /</seg> <seg id="b.JOH.14.18">ick kame tho iuw.</seg>

<seg type="comment"> ( Troester ) Paraclitus hett ein aduocate /
vorsprake edder de einen bysteit vor gerichte / de
den schuldigen troestet / stercket vnde em helpet / Also deit de hillige geist vns ock in der conscientien
vor Gades gerichte / wedder de suende vnde des
dueuels anklage.
</seg>

<seg id="b.JOH.14.19">Idt ys noch vmme ein weinich /
so wert my de werlt nicht meer seen /
oeuerst gy schollen my seen / wente ick
leeue / vnde gy schollen ock leuen.</seg> <seg id="b.JOH.14.20">An
dem sueluigen dage werde gy erkennen / dat ick in dem vader bin / vnde
gy in my / vnde ick in iuw.</seg>

<seg id="b.JOH.14.21">Wol myne bade hefft / vnde holt
se / de isset / de my leuet / wol my oeuerst
leuet / de wert van mynem vader geleuet werden / vnde ick werde en leuen /
vnde my eme apenbaren.</seg> <seg id="b.JOH.14.22">Iudas /
nicht de Ischariothes / sprickt tho
em / Here / wat ysset denn / dat du dy
vns wult apenbaren / vnde nicht der
werlt?</seg> <seg id="b.JOH.14.23">Ihesus antwerde vnde sprack
tho em / Wol my leuet / de wert myne wort holden / vnde myn vader
wert en leuen / vnde wy werden tho
em kamen / vnde eine waninge by em
maken.</seg> <seg id="b.JOH.14.24">Wol my oeuerst nicht leuet /
de holt myne wort nicht. Vnde dat
wort / dat gy hoeren / ys nicht myn /
suender des vaders de my gesent heft.</seg>

<seg id="b.JOH.14.25">Solckes hebbe ick tho iuw geredet / de wile dat ick by iuw gewest bin</seg>
<seg id="b.JOH.14.26">Ouerst de troester / de hillige geist / den
myn vader senden wert in mynem
namen / de suelue wert iuw alle dinck
leren / vnde iuw vormanen alle des /
dat ick iuw gesecht hebbe.</seg>

<seg id="b.JOH.14.27">Den frede late ick iuw / mynen frede geue ick iuw. Nicht alse de werlt
gifft / geue ick iuw / Iuwe herte vorscrecke nicht vnde fruechte sick nicht /</seg> <seg id="b.JOH.14.28">gy
hebben gehoert / dat ick iuw gesecht
hebbe / Ick gha hen vnde kame wedder tho iuw / Hedde gy my leff / so
worde gy iuw frowen / dat ick gesecht hebbe / ick gha thom vader /
wente de vader ys groetter denn ick /</seg>
<seg id="b.JOH.14.29">Vnde nu hebbe ickt iuw gesecht / eer
ydt schueth / vp dat went nu gescheen
wert / dat gy loeuen.</seg>

<seg id="b.JOH.14.30">Ick werde nu vordan nicht veel
meer mit iuw reden / wente de Foerste
desser werlt kumpt / vnde hefft an
my nichtes.</seg> <seg id="b.JOH.14.31">Ouerst vp dat de werlt
erkenne / dat bick den vader leue / vnde dat ick so do / alse my de vader gebaden hafft. Staeth vp / vnde latet
vns van hyr ghan.</seg>
</div>

<div type="subsection" id="b.JOH.15">
<seg type="headline">Dat Voeffteinde
Capitel Iohannis</seg>

<seg id="b.JOH.15.1">ICK bin ein recht wynstock / vnde
myn vader ein wyngardener /</seg> <seg id="b.JOH.15.2">Eine ytlike
wynrancke an my / de
neene frucht bringet /
wert he affsniden / vnde eine ytlike
dede frucht bringet / wert he reinigen
dat se meer frucht bringe.</seg> <seg id="b.JOH.15.3">Gy syn ytstundes rein vmme des wordes willen / dat ick tho iuw geredet hebbe /</seg>
<seg id="b.JOH.15.4">Bliuet in my vnde ick in iuw. Gelick
alse de wynrancke neene frucht bringen kan van sick sueluest / se bliue denn
am wynstocke / alse gy ock nicht / gy
bliuen denn in my.</seg>

<seg id="b.JOH.15.5">Ick bin de wynstock / gy syn de
wynranken / Wol in my blifft / vnde
ick en eme / de bringet vele frucht /
wente ane my koenne gy nichtes don.</seg>
<seg id="b.JOH.15.6">Wol nicht in my blifft / de wert wech
geworpen / gelick alse eine wynrancke / vnde vordoerret / vnde me sammelt
se / vnde werpet se ynt vuer / vnde vorbrent se.</seg> <seg id="b.JOH.15.7">So gy in my bliuen / vnde
myne wort in iuw bliuen / so werde
gy bidden wat gy willen / vnde ydt
wert iuw wedderuaren.</seg> <seg id="b.JOH.15.8">Darynne
wert myn vader geeret / Dat gy vele
frucht bringen / vnde werden myne
Iuengern.</seg>

<seg id="b.JOH.15.9">Gelick alse my myn vader leuet / also leue ick iuw ock / Bliuet in myner
leue.</seg> <seg id="b.JOH.15.10">So gy myne bade holden / so
bliue gy in myner leue / gelick alse ick
mynes vaders bade holde / vnde bliue in syner leue.</seg> <seg id="b.JOH.15.11">Solckes rede ick tho
iuw / vp dat myne frowde vullenkamen
werde.</seg> <seg id="b.JOH.15.12">Dat ys myn both / dat gy
iuw vnderandern leuen / gelick alse ick
iuw leue.</seg> <seg id="b.JOH.15.13">Nemant hefft groetter leue
denn de / dat he syn leuent let vor syne
fruende /</seg> <seg id="b.JOH.15.14">Gy syn myne fruende / so gy
don / wat ick iuw bede.</seg> <seg id="b.JOH.15.15">Ick segge nu
vordan nicht / dat gy knechte syn /
wente ein knecht wett nicht / wat syn
here deit. Iuw oeuerst hebbe ick gesecht dat gy fruende syn / Wente allent want ick hebbe van mynem vader
gehoert / dat hebbe ick iuw kundt gedan.</seg>

<seg id="b.JOH.15.16">Gy hebben my nicht erwelet / suender ick hebbe iuw erwelet / vnde gesettet / dat gy hen ghan vnde frucht
bringen / vnde iuwe frucht bliue / vp
dat / so gy den vader bidden in myname namen / dat he ydt iuw geue.</seg>

<seg id="b.JOH.15.17">Dat bede ick iuw / dat gy iuw vnderandern leuen.</seg> <seg id="b.JOH.15.18">So iuw de werlt
hatet / so wetet / dat se my vor iuw
gehatet hefft.</seg> <seg id="b.JOH.15.19">Were gy van der werlt
so hedde de werlt dat ere leff / De wile gy oeuerst nicht van der werlt syn /
suender ick hebbe iuw van der werlt
erwelet / darumme hatet iuw de werlt.</seg>
<seg id="b.JOH.15.20">Gedencket an myn wort / dat ick iuw
gesecht hebbe / de knecht sy nicht
groetter denn syn here / Hebben se my
voruolget / se werden iuw ock voruolgen / Hebben se myn wort geholdden / so werden se iuwe ock holden.</seg>

<seg id="b.JOH.15.21">Ouerst dat alle werden se iuw
don vmme mynes namen willen /
wente se kennen denn nicht / de my gesent hefft.</seg> <seg id="b.JOH.15.22">Wenn ick nicht gekamen
were / vnde hedde ydt en gesecht / so
hedden se neene suende / Ouerst nu
koennen se nichtes voerwenden / ere
suende tho entschueldigende.</seg> <seg id="b.JOH.15.23">Wol my
hatet / de hatet ock mynen vader.</seg>
<seg id="b.JOH.15.24">Hedde ick de wercke nicht gedan
manck en / de neen ander gedan hefft
so hedden se neene suende / Ouerst nu
hebben se ydt geseen / vnde haten doch
beide my vnde mynen vader.</seg> <seg id="b.JOH.15.25" altid="b.PSA.69.5">Doch
dat de sproeke in erem gesette gescreuen voruuellet werde / Se haten my
ane orsake.</seg> <seg id="b.JOH.15.26">Wenn oeuerst de troester kamen wert / den ick iuw senden
werde vam vader / de geist der warheit de vam vader vthgheit / de wert
tuechenisse van my geuen /</seg> <seg id="b.JOH.15.27">vnde gy
werden ock tuechenisse geuen / wente
gy syn van anbeginne by my gewest.</seg>

<seg type="comment"> ( Neene suende ) Wat he vor suende menet /
ys klar vth deme dat harna volget / noemliken /
Ouerst nu koennen se nichtes voerwenden ere suende
tho entschueldigende / Dat ys egentliken de suende
wedder den hilligen geist / Dat me nicht vth vnwetenheit / alse hyr ym Capittel steit / suender vth
wreuel vnde moethwillen de erkante warheit voruolget vnde lastert / Solcke luede sint by sick sueluest
vordoemet Tit. am. iij. Vnde vor solcke suende
schal me nicht bidden. j.Iohan.v. liss hyrna dat
xvij. Capittel. Wente so secht Christus hyr / Se
voruolgen de warheit nicht vnweten / Thom ersten
wente ick hebbe ydt en gesecht / Thom andern / So
hebbe ick ock solcke wercke manck en gedan / de neen
ander gedan hefft etc. Also redet he hyr van
der suende / alsese ys wenn se in der conscientien erkent wert / gelick alse ock Iohannis am.ix. Capitel. am ende
redet / Wenn gy blindt weren
so hedde gy neene suende. </seg>

</div>

<div type="subsection" id="b.JOH.16">
<seg type="headline">Dat XVI. Capitel Iohannis.</seg>

<seg id="b.JOH.16.1">SOlckes hebbe
ick tho iuw geredet /
dat gy iuw nicht ergern /</seg> <seg id="b.JOH.16.2">Se werden iuw
in den bann don. De
tidt kumpt oeuerst / dat
wol iuw doedet / wert menen / he do
dar Gade einen denst anne /</seg> <seg id="b.JOH.16.3">Vnde
solckes werden se iuw darumme don
dat se noch mynen vader noch my erkennen.</seg> <seg id="b.JOH.16.4">Ouerst solckes hebbe ick tho
iuw geredet / vp dat / wenn de tidt
kamen wert / dat gy daran dencken /
dat ickt iuw gesecht hebbe / Solckes
oeuerst hebbe ick iuw van anbeginne
nicht gesecht / wente ick was by
iuw.</seg>

<seg id="b.JOH.16.5">Nu oeerst gha ick hen tho deme
de my gesent hefft / vnde nemant
manck iuw fraget my / wor gheistu
hen?</seg> <seg id="b.JOH.16.6">Suender de wile dat ick solckes
tho iuw geredet hebbe / ys iuwe herte vull trurendes geworden.</seg> <seg id="b.JOH.16.7">Ouerst
ick segge iuw de warheit / Idt ys
iuw gudt / dat ick hen gha / Wente
so ick nicht hen gha / so kumpt de troester nicht tho iuw / So ick oeuerst hen
gha / wil ick en tho iuw senden /</seg> <seg id="b.JOH.16.8">Vnde wenn de suelue kumpt / de wert de
werlt straffen vmme de suende / vnde
vmmde de gerechticheit / vnde vmme
dat gerichte.</seg> <seg id="b.JOH.16.9">Vmme de suende /
dat se nicht an my loeuen.</seg> <seg id="b.JOH.16.10">Vmme de
gerechticheit oeuerst / dat ick thom vader gha / vnde gy my vordan nicht mer
seen.</seg> <seg id="b.JOH.16.11">Vmme dat gerichte oeuerst dat
de Foerste desser werlt gerichtet ys.</seg>

<seg type="comment"> ( vmme de suende ) De werlt / natur
vornufft / etc. weth nicht dat de vnloue suende / vnde de loue gherechticheit / vnde Gades gerichte strenge
sy / suender mit wercken willen se fram werden vnde suende vordriuen. Darumme straffet de hillige
geist ym Euangelio / ydt sy althomal suende / wat
neen loue ys / vnde moethe dorch Gades gerichte
vordoemet werden.
</seg>

<seg id="b.JOH.16.12">Ick hebbe iuw noch veel tho seggende / oeuerst gy koennent ytsundes
nicht dregen.</seg> <seg id="b.JOH.16.13">Wenn oeuerst yenne / de
geist der warheit kamen wert / de
wert iuw in alle warheit leiden /
Wente he wert nicht van sick sueluest
reden / suendet wat he hoeren wert /
dat wert hne reden / vnde wat thokamende is / wert he iuw vorkuendigen.</seg>
<seg id="b.JOH.16.14">De suelue wert my vorklaren / wente
van dem manen wert he ydt namen /
vnde iuw vorkuendigen.</seg> <seg id="b.JOH.16.15">Allent wat
de vader hefft dat ys myn / darumme hebbe ick gesecht / he wert ydt
van dem mynen nemen / vnde iuw
vorkuendigen.</seg>

<seg id="b.JOH.16.16">Auer eine kleine wile / so werde gy
my nicht seen / vnde echter auer eine
klene wile / so werde gy my seen /
wente ick gha thom vader.</seg> <seg id="b.JOH.16.17">Do sprejen etlike manck synen Iuengern vnderandern / Wat ys dat / dat he tho
vns secht / auer eine klene wile / so
werde gy my nicht seen / vnde echter
auer eine klene wile / so werde gy my
seen / vnde dat ick thom vader gha?</seg>
<seg id="b.JOH.16.18">Do spreken se / Wat ys dat / dat he
secht / auer eine klene wile? Wy weten
nicht / wat he secht.</seg> <seg id="b.JOH.16.19">Do merckede
Ihesus dat en fragen wolden /
vnde sprack tho en / Dar frage gy
vnderandern na / dat ick gesecht hebbe / auer einer klenen wile / so werde gy
my nicht seen / vnde echter auer eine
klene wile / werde gy my seen /</seg> <seg id="b.JOH.16.20">Warliken warliken / ick segge iuw / gy
werden wenen vnde hullen / oeuerst de
werlt wert sick froywen / gy oeuerst
werden trurich syn / doch iuwe truricheit schal thor frowde werden.</seg>

<seg id="b.JOH.16.21">Ein frowe / wenn se teelt / so hefft
se truricheit / wente ere stunde ys gekamen / Wenn se oeuerst dat kindt geteelt hefft / so dencket se nicht meer
an den angest / vmmde der frowde
willen / dat de minsche thor werlt gebarn ys.</seg> <seg id="b.JOH.16.22">Vnde gy hebben ock nu truricheit / oeuerst ick wil iuw wedder
seen / vnde iuwe herte schal sick frowen / vnde iuwe frowde schal nemant van iuw nemen /</seg> <seg id="b.JOH.16.23">vnde an dem
sueluen dage werde gy my nichtes fragen. Warliken warliken ick segge
iuw / so gy den vader wat bidden
werden in mynem namen / so wert
hy ydt iuw geuen /</seg> <seg id="b.JOH.16.24">Sueslange hebbe
gy nichtes gebeden in mynem namen /
Biddet / so werde gy entfangen / dat
iuwe frowde vullenkamen sy.</seg>

<seg id="b.JOH.16.25">Solckes hebbe ich to iuw dorch by
sproeke geredet / De tidt kumpt oeuerst
dat ick nicht meer dorch bysproecke mit
iuw reden werde / suender iuw fry
hervth vorkuendigen werde van mynam vader /</seg> <seg id="b.JOH.16.26">An dem sueluen dage werde gy bidden in mynem namen. Vnde ick segge iuw nicht / dat ick den
vader vor iuw bidden wil /</seg> <seg id="b.JOH.16.27">wente de
vader hefft iuw sueluest leff / darumme dat gy my leuen / vnde loeuen / dat
ick van Gade vthgeghan bin.</seg> <seg id="b.JOH.16.28">Ick
bin vam vader vthgeghan vnde gekamen in de werlt / Wedderumme
vorlate ick de werlt / vnde gha thom
vader.</seg>

<seg id="b.JOH.16.29">Syne Iuengern seggen tho em /
Sue / nu redestu fry hervth vnde sechst
neen bysproeke /</seg> <seg id="b.JOH.16.30">Nu wete wy / dat du
alle dinck west / vnde bedaruest nicht
dat dy yemant frage / darumme
loeuwe wy / dat du van Gade vthgeghan bist.</seg> <seg id="b.JOH.16.31">Ihesus antwerde en /
Itsundes loeuwe gy /</seg> <seg id="b.JOH.16.32">seeth / de stunde
kumpt / vnde ys rede gekamen / dat
gy vorstrouwet werden / ein yder in
dat syne / vnde my allene laten / Ouerst
ick bin nicht allene / wente de vader
ys by my.</seg>

<seg type="comment"> ( yemant ) Dat ys me darff dy nicht fragen / wente du kumpst den fragen mit antwerde
voer / alse de dat herte vnde all dat hemelike sueth.
</seg>

<seg id="b.JOH.16.33">Solckes hebbe ick mit iuw geredet / dat gy in my frede hebben / in der
werlt hebbe gy angest / oeuerst hebbet
einen guden moeth / ick hebbe de werlt
auerwunnen.</seg>
</div>

<div type="subsection" id="b.JOH.17">
<seg type="headline">Dat Soeuentein
de Capitel Iohannis</seg>

<seg id="b.JOH.17.1">SOlckes redede Ihesus / vnde hoeff
syne ogen vp na dem
hemmel vnde sprack /
Vader / de stunde ys
gekamen / dat du dynen soene vorklarest / vp dat dyn soene ock vorklare /</seg> <seg id="b.JOH.17.2">gelick alse du eme
heffst macht gegeuen auer all dat
flesch / vp dat he dat ewige leuent geue allen de du em gegeuen heffst.</seg>
<seg id="b.JOH.17.3">Das ys oeuerst dat ewige leuent / dat
se dy / dat du allene war Godt bist /
vnde den du gesantdt heffst / Ihesum
Christ / erkennen.</seg> <seg id="b.JOH.17.4">Ick hebbe dy vorklaret vo erden / vnde vullenbracht
dat werck / dat du my gegeuen heffst
dat ick don scholde.</seg> <seg id="b.JOH.17.5">Vnde nu vorklare my du vader / by dy sueluest / mit
der klarheit / de ick by dy hadde / eer
de werlt was.</seg> <seg id="b.JOH.17.6">Ick hebbe dynen namen apenbart den minschen / de du
my van der werlt gegeuen heffst / Se
weren dyn / vnde du heffst se my gegeuen / vnde se hebben dyn wort beholden.</seg> <seg id="b.JOH.17.7">Nu weten se / dat allent wat
du my gegeuen heffst / sy van dy /</seg>
<seg id="b.JOH.17.8">wente de wort de du my gegeuen
heffst / hebbe ick en gegeuen / vnde se
hebbent angenamen vnde erkent warhafftigen / dat ick van dy vthgeghan
bin / vnde loeuen / dat du my gesent
heffst.</seg>

<seg id="b.JOH.17.9">Ick bidde vor se / vnde bidde nicht vor de werlt / suender vor de / de
du my gegeuen heffst / wente se synt
dyn /</seg> <seg id="b.JOH.17.10">vnde allent wat myn ys / dat ys
dyn / vnde wat dyn ys / dat ys myn /
vnde ick bin in en vorklaret /</seg> <seg id="b.JOH.17.11">vnde ick
bin nicht meer in der werlt / Ouerst
se synt in der werlt / vnde ick kame
tho dy / Hillige vader / erhold se in
dynem namen / de du my gegeuen
heffst / dat se ein syn / gelick alse wy.</seg>
<seg id="b.JOH.17.12">De wile dat ick by en was in der
werlt / erheelt ick se in dynem namen.
De du my gegeuen heffst / de hebbe
ick bewaret / vnde dar ys nemant van
en vorlaren / ane allene dat vorlaren
kindt / dat de scrifft voruuellet worde.</seg>

<seg type="comment">
	=&gt; ( nicht vor de werlt ) Dat ys / ick bidde
nicht / dat du dy der werlt vnde vnloeuigen voernement vnde dont / latest wolgeuallen / gelick alse
Moses Nu.xvj. biddet / dat Godt Korahs offer
nicht scholde annemen. Vnde Psalm lix. Non miserearis omnibus operantibus iniquitatem / Wes
nemande gnedich de wreuelick oeuel handelt / Sues
schal me vor de werlt bidden / dat se bekert werden.
</seg>

<seg id="b.JOH.17.13">Nu oeuerst kame ick tho dy / vnde
rede solckes in der werlt / vp dat se
myne frowde in sick hebben vullenkamen.</seg> <seg id="b.JOH.17.14">Ick hebbe en gegeuen dyn
wort / vnde de werlt hatet se / wente
se syn nicht van der werlt / gelick alse
ick ock nicht van der werlt bin.</seg> <seg id="b.JOH.17.15">Ick
bidde nicht dat du se van der werlt
nemest / suender dat du se bewarest
vor dem oeuel /</seg> <seg id="b.JOH.17.16">Se synt nicht van der
werlt / gelick alse ick ock nicht van der
werlt bin /</seg> <seg id="b.JOH.17.17">Hillige se in dyner warheit / Dyn wort ys de warheit.</seg> <seg id="b.JOH.17.18">Gelick alse du my gesent heffst in de
werlt / so sende ick se ock in de werlt /</seg>
<seg id="b.JOH.17.19">Ick hillige my sueluest vor se / vp dat
se ock gehilliget syn in der warheit.</seg>

<seg id="b.JOH.17.20">Ick bidde oeuerst nicht allene vor
se / suender ock vor de / de dorch er
wort an my loeuen werden /</seg> <seg id="b.JOH.17.21">vp dat se
alle ein syn / gelick alse du vader in
my / vnde ick in dy / dat se ock in vns
ein syn / vp dat de werlt loeue / du hebbest my gesent.</seg> <seg id="b.JOH.17.22">Vnde ick hebbe en
gegeuen de herlicheit / de du my gegeuen heffst / dat se ein syn /</seg> <seg id="b.JOH.17.23">gelick alse wy ein syn / ick in en / vnde du in my /
vp dat se vullenkamen syn in ein / vnde de werlt erkenne / dat du my gesent heffst / vnde leuest se / gelick alse
du my leuest.</seg>

<seg id="b.JOH.17.24">Vader ick wil / dat / wor ick bin /
ock de by my syn / de du my gegeuen
heffst / dat se myne herlicheit seen /
de du my gegeuen heffst / wente du
heffst my geleuet eer de werlt gegruendet wart.</seg> <seg id="b.JOH.17.25">Rechtuerdige vader / de
werlt kent dy nicht / oeuerst ick kenne
dy / vnde desse erkennen / dat du my
gesent heffst /</seg> <seg id="b.JOH.17.26">vnde ick hebbe en dynen namen kundt gedan / vnde wil
en kundt don / vp dat de leue / dar
du my mede leuest / in en sy / vnde ick
in en.</seg>
</div>

<div type="subsection">
<seg type="headline">De Historia vordan</seg>

<seg type="comment">De Laue=
sanck ys
eine danck=
segginge
na der spi-
se. j. Ti=
mo.iiij.</seg>

<seg id="b.JOH.18.1" altid="b.MAT.26.30 b.LUK.22.39 b.MAR.14.26">VNde do se den
lauesanck gespraken
hadden / ginck Ihesus henvth / na syner
gewanheit / auer den
beck Kidron /</seg> <seg id="b.LUK.22.39" altid="b.MAT.26.30 b.MAR.14.26">an den
oelieberch. Syne Iuengeren oeuerst
volgeden em na.</seg> <seg id="b.MAR.14.27" altid="b.ZEC.13.7 b.MAT.26.31">Do sprack he tho
en / In desser nacht werde gy iuw
alle an my ergern / Wente dar steit
gescreuen / Ick werde den herde slaen
 
vnde de schape der heerde werden
sick vorstrouwen /</seg> <seg id="b.MAR.14.28" altid="b.MAT.26.32">Wente ick oeuerst
wedder vpsta / wil ick vor iuw hen
ghan in Galileam.</seg> <seg altid="b.MAT.26.33" id="b.MAR.14.29">Petrus oeuerst
antwerde vnde sprack tho em / Wenn
se sick ock alle an dy ergerden / so wil
ick my doch nuemmmermeer ergern.</seg>
<seg altid="b.MAT.26.34" id="b.MAR.14.30">Ihesus sprack tho em / Warlicken ick
segge dy / Hueden in desser nacht / eer
de hane twee mal kreyet / werstu
my dre mal vorsaken.</seg> <seg altid="b.MAT.26.35" id="b.MAR.14.31">He redede oeuerst noch wider / Ia wenn ick ock
mit dy steruen scholde / wolde ick dy
nicht vorsaken. Dessueluen geliken seden ock alle Iuengern.</seg>

<seg type="comment"> Twe mal kreyet / alse Marcus secht. Vp
dat du vorstaest / dat Petrus den Heren hebbe vorsaket vor dem hanen kreyende / alse de andern dre
Euangelisten scriuen / oeuerst de dreuoldige vorsakinge sy nicht vullenbracht eer de hane twe mal
gekreyet hebbe / alse Marcus secht / alse du denn
ock ym nauolgenden Texte seen werst.
</seg>

<seg type="comment">Im garden gheit
en dat
werck vnser vorloesinge vnde salicheit / wente
ym garden syn
wy vorklaren worden.</seg>

<seg altid="b.MAT.26.36 b.MAR.14.32">Do quam Ihesus mit en / tho einem haue / de hete Gethsemane / dar
was ein garde / dar ginck Ihesus
vnde syne Iuengern yn.</seg> <seg id="b.JOH.18.2">Iudas oeuerst / de en vorreeth / wusste den ordt
ock / wente Ihesus vorsammelde
sick vaken darsueluest mit synen Iuengern.</seg> <seg altid="b.MAT.26.36 b.MAR.14.32">Do sprack Ihesus tho en /
Settet iuw hyr / wente dat ick dort
hen gha vnde bede.</seg>

<seg id="b.MAT.26.37" altid="b.MAR.14.33">Vnde nam tho sick Petron vnde
Iacoben vnde Iohannen de twe
soens Zebedei / vnde hoeff an tho trurende / tzeterende vnde tzaghafftich
tho werden /</seg> <seg altid="b.MAT.26.38" id="b.MAR.14.34">Vnde sprack tho en / Myn seele ys bedroeuet wente an den
dodt / bliuet hyr vnde waket mit my /</seg>
<seg altid="b.LUK.22.40">Bedet / vp dat gy nicht in anuechtinge vallen.</seg>

<seg type="comment"> De thouoern geseen hadden de herlicheit der
vorklaringe Christi / vp dem berge / de seen hyr ock
de smaheit syner swackheit.
</seg>

<seg id="b.MAT.26.39" altid="b.MAR.14.35 b.MAR.14.36 b.LUK.22.41 b.LUK.22.42">Vnde he reth sick van en / by einem steenworpe wyth / vnde kniede
nedder / vell vp syn angesichte / vp de
erde vnde bedede / dat / so ydt moegelick were / de stunde vorauer ginge /
vnde sprack / Abba myn vader /
dy ys alle dinck moegelick / nym dessen kelck van my / yodoch nicht wat
ick wil / suender wat du wult.</seg>

<seg id="b.MAT.26.40" altid="b.MAR.14.37">Vnde he quam tho synen Iuengern
vnde vandt se slapende / vnde sprack
tho Petro / Simon / sleppestu? Vormoechtestu nicht eine stunde mit my
tho wakende?</seg> <seg altid="b.MAT.26.41" id="b.MAR.14.38">Waket vnde bedet /
dat gy nicht in vorsoekinge vallen /
De geist ys willich / oeuerst dat flesch
ys swack.</seg>

<seg id="b.MAT.26.42" altid="b.MAR.14.39">Thom andern mal ginck he echter hen / bedede vnde sprack / Myn
vader / ysset nicht moegelick / dat desse
kelck van my gha / ick drincke en den /
so geschee dyn wille.</seg> <seg id="b.MAT.26.43" altid="b.MAR.14.40">Vnde he quam
vnde vandt se noch ein mal slapende /
wente ere ogen weren vull slapes /</seg>
<seg altid="b.MAR.14.40">vnde wuesten nicht / wat se em antwerden.</seg> <seg id="b.MAT.26.44">Vnde he leth se betemen /
vnde ginck noch ein mal hen / vnde
bedede thom druedden mal / de sueluen wort</seg> <seg id="b.LUK.22.42">vnde sprack / Vader / wultu so nim dessen kelck van my / yodoch nicht man / suender dyn wille
geschee.</seg>

<seg type="comment"> Dat Christus beroeuet ys / wiset vns klarliken vth wat ydt sy / vnde welck ein groth dinck
dat ydt sy / mit dem dode tho kempende / Nemant
vorlate sick vp syne kreffte alse Petrus dede. Wy
seen hyr dat Christus thom Vader thoflucht hefft /
vnde en biddet / darmede he vns ein Exempel gifft /
wat wy don schollen / noemliken / dat wy ock in der
anuechtinge des geliken schollen don / Derhaluen
sprickt he ock tho den Iuengern / Waket vnde bedet dat gy nicht in anuzechtinge vallen / He biddet
oeuerst darumme thom vader / wente he sueth dat
he vth minschliker natur thol swack ys / Ouerst
ym geiste gifft he alle dinck hen in den willen des
Vaders / vnde sprickt / Dyn wille geschee / Alse
scholde he seggen / Wenn dyn wille schueth vnde
ick in dynen willen geue unde beuele / so werde ick starck / vnde vormach mit dyner krafft hendorch tho dringende / vnde den dodt tho auerwinnende / welcker ick vth mynen krefften nicht vormach / Leue Vader / du werst yo de yennen nicht
vorlaten / den du thosendest dat se liden schollen /
so se an sick sueluest vortzagen / vnde dy vortruwen.
Dat sick Christus so bedroeuet / dat schueth thom
ersten vns thor vorloesinge / Darna vns thom Exempel / dar vth wy leren schollen / wat vns tho
doende sy / wenn vns de dodt anuechtet / vnde suenderliken wenn wy van wegen des Euangelion angeuechtet werden.
</seg>

<seg id="b.LUK.22.43">Em erscheen oeuerst ein Engen vam
hemmel / vnde sterckede en /</seg> <seg id="b.LUK.22.44">Vnde
ydt quam / dat he mit dem dode ringede / vnde bedede hefftiger. Syn
sweeth oeuerst wart alse blodes drapen / de vellen vp de erde.</seg>

<seg type="comment">
	Hyr suestu dat Christus brock hefft an Gade
alse ym viij.Psalme gescreuen steit. Dat he oeuerst
swetet ein sweeth / alse blodes drapen / dat ys bauen
de natur. De ledtmate Christi sweten ock noch huetes dages / vnde synt vuch van blode / De wile
dar neen Christen ys ane anuechtinge vnde voruolginge.
</seg>

<seg id="b.LUK.22.45" altid="b.MAT.26.45">Vnde he stundt vp van dem bede /
vnde quam tho synen Iuengern / vnde vandt se slapende van truricheit /</seg>
<seg altid="b.MAR.14.41 b.MAT.26.45 b.LUK.22.46">vnde sprack tho en / Och wille gy nu
slapen vnde rouwen ? Wat slape gy?
Idt ys genoch. Seeth / de stunde ys
gekamen / vnde des minschen soene
wert auerantwerdet in der suender
hende /</seg> <seg altid="b.MAT.26.46" id="b.MAR.14.42">Staeth vp / latet vns ghan /
seeth / de my vorret / ys harde by /</seg>
<seg altid="b.LUK.22.46">bedet oeuerst / vp dat gy nicht in anuechtinge vallen.</seg>

<seg id="b.MAT.26.47" altid="b.MAR.14.43 b.LUK.22.47 b.JOH.18.3">Vnde alse halde do he noch redede / sue / Iudas der twoeluen ein / do
he nu tho sick genamen hadde de
schaer / vnde dener der hogen prester
vnde Phariseyen / der Oldesten vnde
scrifftgelerden / ginck he vor der
schaer heer / vnded kumpt darhen / mit
fackeln / lampen / mit swerden vnde
mit stangen.</seg>

<seg type="comment"> Desse synt ydt / de mit Iuda dem vorreder /
dat Euangelion voruolgen / wente se koennent nicht
liden / dat er drinck scholde dorch dat Euangelion
vordoemet werden.
</seg>

<seg id="b.MAT.26.48" altid="b.MAR.14.44">De vorreder oeuerst hadden en ein
teken gegeuen / vnde gesecht / Welckeren ick kuessen werde de ysset / den
gripet /</seg> <seg altid="b.MAR.14.44">vnde voeret en gewiss.</seg> <seg id="b.JOH.18.4">Alse nu
Ihesus wuste allent wat em wedderuaren scholde / ginck he henvth /
vnde sprack tho en / Wene soeke gy?</seg>
<seg altid="b.JOH.18.5">Se antwerden eme / Ihesum van
Nazareth. Ihesus spricht tho en / Ick bint.</seg>

<seg type="comment"> Sue / de voruolgers des Euangelion / koennen dat Euangelion nicht liden / noemliken desse
wort / Ick bint / So doch den Christen nicht troestlikers kan gesecht werden / Matthei am xiiij.
hebbet einen guden moeth / Ick bint / fruechtet
iuw nicht.
</seg>

<seg altid="b.JOH.18.5">Iudas oeuerst de en vorreth / stundt
ock by en.</seg> <seg altid="b.JOH.18.6">Alse nu Ihesus tho en
sprack / Ick bint / weeken se thoruegge / vnde velen thor erde.</seg> <seg altid="b.JOH.18.7">Do fragede
he se noch ein mal / Wene soeke gy?
Se spreken oeuerst / Ihesum van
Nazareth.</seg> <seg altid="b.JOH.18.8">Ihesus antwerde / Ick
hebbet iuw gesecht / dat ickt sy / Soeke gy my denn / so latet desse ghan /</seg>
<seg altid="b.JOH.18.9">vp dat dat wort voruuellet worde /
dat he sede / Ick hebbe der nenen vorlaren / de du my gegeuen heffst.
 </seg>

<seg id="b.MAT.26.49" altid="b.MAR.14.45 b.LUK.22.47">Vnde Iudas nalede sick to Ihesu / en tho kuessende / vnde also halde
trat he tho em / vnde sprack / Godt
groete dy Rabbi. Vnde kuessede en.</seg>
<seg type="comment"> De yennen vorraden mit
einen kusse
des minschen soene
de vnder
dem schyne der hillicheit edder des
denstes
Gades /
dat ere soeken.</seg>
<seg id="b.MAT.26.50" altid="b.LUK.22.48 b.MAR.14.46">Iuesus oeuerst sprack tho em / Myn
fruendt / worumme bistu her gekamen? O Iuda / vorrestu des minschen soene mit einem kusse? Do treden se hen tho / vnde leden de hende
an Ihesum vnde grepen en.</seg>

<seg id="b.LUK.22.49">Do oeuerst de by em weren segen /
wat dar werden wolde / spreken se
tho em / Here / scholle wy mit dem
swerde dar manck slaen ?</seg> <seg altid="b.LUK.22.50 b.MAT.26.51 b.MAR.14.47" id="b.JOH.18.10">Do hadde
Simon Petrus ein swerdt / vnde
toech ydt vth / vnde sloech na des hogen presters knechte / vnde houwede
em syn rechter oer aff / Vnde de knecht
hete Malchos.</seg>

<seg type="comment">
	Tho vnsen tiden hebben de deners der hogen
prester vth vorhenginge Gades / ock dat rechte oer
vorlaren / Se hoeren nichtes denn ydel minschen
tandt / both vnde lere. Dat luchter oer ys en allene
apen / mit dem rechertn synt se doeff. Dat Euangelion Christi wert en nicht apenbar / ia se vorachtent ock. Vnde ydt sy denn / dat en Christus dat
rechter oer / welcker se vorlaren habben vnde dorch
valsche lere erer Bisschoeppe thogestoppet ys / wedder geue vnde wedderumme oepene / so isset mit en
gescheen / wente se koenen nichtes denn dat Euangelion Christi voruolgen. De eruaringe vnser tide
ys des eine tuechnenisse.
</seg>

<seg altid="b.LUK.22.51">Ihesus oeuerst antwerde vnde sprack
  Latet se doch so verne maken.</seg> <seg id="b.MAT.26.52" altid="b.JOH.18.11">Vnde
sprack tho Petro / Stick dyn swerdt
in de schede / Wente wol dar swerdt nimpt / de schal dorch dat swerdt
vmmekamen /</seg> <seg id="b.MAT.26.53">Edder menestu / dat
ick mynen vader nicht koende bidden /
dat he my schickede / mer den twoelff
Legion Engel?</seg><seg type="comment">Legio ys
ein tal by
soes dusent vngeuerlick.</seg> <seg altid="b.JOH.18.10">Schal ick den kelck
nicht drincken / den my myn vader
gegeuen hefft ?</seg> <seg id="b.MAT.26.54">Wo worden oeuerst
de scriffte voruuellet ? Idt moth so
thoghan.</seg> <seg altid="b.LUK.22.51">Vnde he roerde syn oer an /
vnde helede en.</seg>

<seg type="comment"> De nemen dat swerdt / den de macht edder
gewalt der wrake nicht beualen ys. Dat oeuerst
secht / de schal dorch dat swerdt vmmekamen / dat
redet he nicht van deme dat dar schueth / suender van
deme dat gescheen schal alse recht. Christus dencket der scrifft gantz vaken /
welcker he darumme deit / dat wy seen schollen / wo
groth vnde hoch he se achtet / vnde wo se Gades
wort sy / Vnde sy vnmoegelick / dat se nicht scholde
voruuellet werden. Wat vnse valsche Christen dar
van holden / dat ys am dage / Ere lere vnde leeuent
betuegens genochsam / dat se dar so veel nicht van
holden / alse Christus.
</seg>

<seg id="b.MAT.26.55" altid="b.MAR.14.48 b.MAR.14.49 b.LUK.22.52 b.LUK.22.53">Tho der stunde sprack Ihesus to
den hogen prestern vnde hoeuetlueden
des Tempels vnde den Oldesten / de
tho em gekamen weren / Gy syn alse
tho einem moerder mit swerden vnde mit
stangen vthgeghan / my tho vangende / hebbe ick doch dachlikes by iuw
gesetten / vnde hebbe geleret / ym tempel
vnde gy hebben neene handt an my gelecht.</seg> <seg altid="b.MAT.26.56">Ouerst dyth ys iuwe stunde vnde
de macht der duesternisse / vp dat de
scrifft vorfuellet werde. Dat ys oeuerst
althomal gescheen / vp dat de scriffte
der Propheten voruuellet worden.</seg>
<seg altid="b.MAT.26.56" id="b.MAR.14.50">Do vorleten en alle Iuengern vnde
floegen.</seg>

<seg id="b.MAR.14.51">Vnde dar was ein Iuengelinck /
de volgede em na / de was mit linewande bekledet vp der bloten hutt /
vnde de Iuengelinge grepen en /</seg> <seg id="b.MAR.14.52">Ouerst he leth dat linewandt varen /
vnde floech bloth van en.</seg>

<seg type="comment">
	De iuengelinge de manck der viende schar weren / grepen dessen iuengelinck an ( nicht Iohannem ) de mit Christo oxk vam auent ethende vthgeghan was.
</seg>

<seg id="b.JOH.18.12">De schar oeuerst vnde de auerhoeuetman vnde de deners der Ioeden /
nemen Ihesum vnde bunden en /</seg> <seg id="b.JOH.18.13">vnde
voerden en thom ersten tho Hannas / de was Caiphas swager / welcker des iars hoge prester was.</seg> <seg id="b.JOH.18.14">Caiphas oeuerst was de / de den Ioeden
reedt / Idt were gudt / dat ein minscge worde vmmegebracht vor dat
volck.</seg>

<seg id="b.MAT.26.57"  altid="b.MAR.14.53">Vnde se voerden en tho dem hogen
prester Caiphas ( dat ys / tho dem
Foersten edder oeuersten der prester )
dar sick alle hoge prester vnde scrifftgelerden vnde Oldesten hen vorsammelt hadden.</seg> <seg altid="b.MAT.26.58 b.MAR.14.54" id="b.JOH.18.15">Simon Petrus oeuerst
volgede Ihesu na van verns / vnde
ein ander Iuenger / wente an den pallass des hogen presters.</seg> <seg altid="b.MAT.26.58">De suelue
was dem hogen prester bekant / vnde
ginck mit Ihesu henyn / in des Hogenpresten pallass.</seg> <seg id="b.JOH.18.16">Petrus oeuerst
stundt darbuten vor de doer. Do
ginck ein ander Iuenger / de dem hogen prester bekant was / henvth / vnde redede mit der doerwechterschen /
vnde broechte Petrum dar henyn.</seg>

<seg altid="b.LUK.22.55">De knechte oeuerst vnde dener stunden vnde hadden ein kaelvuer gemaket
darnedden midden im pallass / wente ydt was kolt / vnde warmeden sick.</seg>
<seg altid="b.LUK.22.55 b.MAR.14.54">Petrus oeuerst stund by en vnde warmede sick /</seg> <seg altid="b.LUK.22.55">vp dat he sege / wor ydt
henvth wolde.</seg> <seg altid="b.MAT.26.69 b.JOH.18.17 b.LUK.22.56 b.MAR.14.67">De maget oeuerst des
Hogen presters / de doerwechtersche
sach Petgrum by dem licht / alse he
sick warmede / vnde sach euen vp en /
vnde sprack / Vnde du werest ock mit
dem Ihesu von Galilea / Bistu ock
nicht desses minschen Iuenger ein?</seg>
<seg altid="b.MAT.26.70 b.MAR.14.68 b.JOH.18.17 b.LUK.22.57">He vorsakede ydt oeuerst vor allen vnde sprack / Frouwesname / ick bins
nicht / ick kenne en nicht / ick weth ock
nicht wat du sechst.</seg>

<seg type="comment"> Dat Ihesus thom ersten tho Hannas geuoert ys / dat scrifft Iohannes allene / Vnde dat
suelue ys darumme gescheen / dat se eme darmede eine eere deden / de wile he Caiphas swager was /
welcker dessueluen iars Hoge prester was / Sues list
me nichtes / dat dar gescheen sy.

	Van Hannas ys he geuoert tho Caipha dem
Hogen prester. Darsueluest hefft en Petrus dre mal
vorsaket / alse denn alle Euangelisten seggen. Dat
oeuerst Iohannes hyr secht / Simon Petrus volgede Ihesu van verns / wente an den pallass des
Hoghen presters / dat schaltu vorstan nicht in den
Pallass Hanne / suendet Caiphe / alse denn solckes de
Euangelisten vthwisen. Darumme ys dat nichtes
dar etlike menen / dat Iohannes hyr nicht auerein
kame mit den andern Euangelisten / so he doch ym
xviij. Capitel / dar he suenderliken einen Hogen prester noemet / denn menet / welckeren he ym xj. Capittel einen Hogen prester noemet dessueluen iars / Darumme ys tho vorstande dat Iohannes meninge
sy / dat Ihesus balde geuoert sy van Hannas tho
dem Hogen prester / dat ys / tho Caiphas / darhen
denn Petrus nauolgede mit dem andern Iuenger.
Vnde wo wol van allen Euangelisten Foersten edder oeuersten der prester / vnde Hoge prester vele genoemet werden / welckere ein na dem andern iarlikes / dat Hoge presterlike ampt brukeden / welcker
denn was wedder dat gesette Exodi.xxix. vnde ock
wedder de daeth Nume.xx. yodoch wenn se in suenderheit / einen Foersten edder oeuersten der prester /
edder einen Hogen prester noemen / so menen se denn /
de tho der sueluen tidt ein hoeuet der andern was /
dat was Caiphas.

	Nu moechte oeuerst yemant seggen / Steit doch
balde herna in Iohanne gescreuen / Vnde Hannas sende en gebunden tho dem Hogen prester
Caiphas / Vth welckeren woerden schynet ydt yo /
alse scholde de vorgesechten geschichte / gescheen syn
ym huse Hanne? Darvp antwerde ick also / Dat
Iohannes do he hadde angeuangen tho bescriuende de vorsakinge Petri / settet he dartwisschen
yn / de frage Caiphe / gelick alse eine vorhoeringe
vor gerichte / Alse he dar oeuerst wedder tho kumpt
halet he ydt wedderumme vnde sprickt / Hannas
sende en gebunden tho dem Hogen prester Caiphas. Wente du lesest / He hefft en gesent / so were
ydt klarer. Ock mach me ydt so wol vostan / dat
Iohannes hyr nichtes wedderumme hale ( welcker ick veel leuer wil ) suender mit einer thosamende hangende Historien / de hogen prester ernstliken straffe / van wegen eres vnrechtuerdigen gerichtes / heuen nu ersten an / vnde fragen Ihesum /
van synen Iuengern / vnde van syner lere / vnde
weten nicht worumme he tho beschueldigende
sy / so en doch Hannas rede gebunden hadde gesent
tho Caipha / alse einen / de des gerichtes rede schaldich were. Also schueth ydt huetes dages ock van
vnsen Bisschoeppfen vnde Hogen prestern / wedder
de yennen / de dat Euangelion predigen / Me schilt
se ketters / vnde vordoemet se vnuorhoert / Darna
wenn me se vor gerichte bringet vnde rede gebunden synt / so heuet me ersten an / vnde fraget se
van erer lere / alse wueste me nochere ere schult nicht ".
</seg>

<seg id="b.JOH.18.19">Ouerst de Hoge prester fragede
Ihesum vmme syne Iuengern vnde
vmme syne lere.</seg> <seg id="b.JOH.18.20">Ihesus antwerde
eme / Ick hebbe fry apenbar geredet
vor der werlt / ick hebbe alle tidt geleret in der schole vnde in dem tempel /
dar alle Ioeden thosammende kamen /
vnde hebbe nichtes ym winckel geredet /</seg> <seg id="b.JOH.18.21">wat fragestu my darumme ?
frage de darumme / de gehoert hebben / wat ick tho en geredet hebbe /
Sue / de sueluen weten / wat ick gesecht
hebbe.</seg> <seg id="b.JOH.18.22">Alse he oeuerst solckes redede /
garr der dener ein / de dar by stuenden
Ihesu einen backenslach / vnde sprack /
Schaltu dem Hogen prester so antwerden?</seg> <seg id="b.JOH.18.23">Ihesus antwerde / Hebbe
ich oeuel geredet / so bewise ydt dat ydt
vnrecht sy / hebbe ick oeuerst recht geredet / wat sleistu my denn?</seg> <seg id="b.JOH.18.24">Vnde
Hannas sende en gebunden tho dem
Hogen prester Caiphas.</seg>

<seg altid="b.JOH.18.25">Simon Petrus stundt vnde warmede sick. Vnde auer eine kleine wile
( na dem ersten vorsakende )</seg> <seg altid="b.JOH.18.25 b.MAR.14.68">alse he
henvth ginck in den voerhoff / kreyede
de hane.</seg> <seg altid="b.MAT.26.71 b.LUK.22.56 b.MAR.14.69">Vnde eine ander maget sach
en / vnde hoeff oeuermals an tho seggende / denn / de darby stuenden / Desse
was ock mit Ihesu van Nazareth.</seg> 
<seg altid="b.JOH.18.25">Do spreken se tho em / Bistu nicht
syner Iuengern ein? Vnde ein ander
sprack / Du bist gewisslick der ock
ein. /</seg> <seg altid="b.JOH.18.25 b.LUK.22.57 b.LUK.22.58 b.LUK.22.60 b.MAR.14.70">Vnde he vorsakede ydt noch ein
mal / vnde swoer dartho / vnde sprack
Minsche ick bins nicht / vnde ick kenne
ock den minschen nicht.</seg>

<seg altid="b.MAR.14.70 b.MAT.26.73" id="b.LUK.22.59">Vnde auer eine klene wile / by einer
stunde / bekrefftigede ydt ein ander
mit denn de dar stuenden / vnde sprack /
Warliken du bist der ein / wente du
bist ein Galileyer /</seg> <seg altid="b.MAR.14.70 b.MAT.26.73">vnde dyne sprake
vorret dy.</seg> <seg id="b.JOH.18.26">Des hogen presters knecht
ein fruendt des / dem Petrus dat oer
affgehouwen hadde / sprickt / Sach
ick dy nicht ym garden by em ?</seg> <seg altid="b.JOH.18.27" id="b.MAR.14.71">Do
hoeff he an / sick tho vorflokende vnde swerende / Ick kenne den minschen nicht / dar gy van seggen.</seg>

<seg type="comment">
	Hyr moth me vorstan / dat Petrus dar wedder henyn gekamen ys / Wente Mattheus scrifft
klarliken / dat Petrus twee mal henvth geghan sy.
</seg>

  <seg altid="b.MAR.14.72 b.MAT.26.74 b.JOH.18.27">Vnde also halde do he noch sprack
kreyede de hane thom andern mal.</seg>
  <seg altid="b.LUK.22.61 b.MAT.26.74 b.JOH.18.27">Vnde de Here wende sick vmme /
vnde sach Petrum an.</seg> <seg altid="b.MAR.14.72 b.MAT.26.75 b.LUK.22.61">Do dachte Petrus an dat wort Ihesu alse he tho
em gesecht hadde / Eer de hane twe
mal kreyet / werstu my dre mal vorsaken /</seg> <seg altid="b.MAT.26.75 b.MAR.14.72" id="b.LUK.22.62">Vnde ginck henvth / vnde wenede bitterliken.</seg>

<seg type="comment">
	In der vorsakinge Petri schaltu thom ersten
leren / wo warhafftich dar Christus wort sy / Wente gelick alse Christus Petro thouoern vorkuendiget
hadde / dat he en worde vorsaken / alse wedderuart
ydt em ock. Thom andern schaltu hyr leren van
Petro / so du Euangelisch syn wult / dat du nicht
schalt vortruwen dynen krefften / ock dy nicht vormeten ichteswat darvth tho doende / Petrus valt /
alse he menede he wolde vth synen krefften staen /
Also werstu gewissliken ock vallen / so du neenen
fruechten heffst / dat du vallen moechtest. Doch so du
yo vallest / so schaltu by liue nicht vortwiueln /
Wente Petrus valt hyr ock / vnde kumpt dpch wedder tho gnaden. Hyr sue ock / wo gantz vlitigen alle
Euangelisten den vall Petri bescriuen / Wedder de
yennen des huetes dages nichtes meer wente tho ropende vnde roemende / denn de groten wunderwercke der hilligen / vnde willoeen nicht mit einem worde erer swackheit dencken. Leuer segge my / wat
scholde vns vor ein Exempel der barmherticheit
voergebeldet syn in den hilligen / wen vns ock nicht
worde voergeholden ere swackheit / vnde dat se ock
vnderwilen gestruckelt vnde gesuendiget hebben.
</seg>

<seg id="b.MAT.26.59" altid="b.MAR.14.55">De Hogen prester oeuerst vnde
de Oldesten vnde de gantze Radt /
soechten valsche tuechenisse wedder
Ihesum / vp dat se en doededen /</seg> <seg altid="b.MAT.26.60 b.MAR.14.55">vnde
vuenden neen /</seg> <seg altid="b.MAT.26.60" id="b.MAR.14.56">wo wol vele valsche
tuegen hertho treden / wente ere tuechenisse quemen nicht auerein.</seg> <seg altid="b.MAT.26.60 b.MAR.14.57">Thom
lesten / treten twe valsche tuegen hertho / vnde geuen valsch tuechenisse
wedder en /</seg> <seg type="comment">De godtlosen vorkeren de
woerde
Christi
Iohan. ij</seg> <seg altid="b.MAT.26.61 b.MAR.14.57">vnde spreken /</seg> <seg id="b.MAR.14.58" altid="b.MAT.26.61">Wy hebben gehoert dat he sede / Ick kan vnde
wil den tempel Gades / de mit henden gemaket ys / affbreken / vnde in
dren dagen einen andern buwen / de
nicht mit henden gemaket sy /</seg> <seg id="b.MAR.14.59">Ouerst
ere tuechenisse quemen noch nicht
auerein.</seg>

<seg type="comment"> De weldigen / wysen / hilligen / vnde Phariseyen / haten dat Euangelion wedder ere egen conscientien / wente an den ende der werlt. Derhaluen vorsammeln se sick / vnde radtslagen wedder
den Heren vnde synen gefalueden. Psalm ij.
</seg>

<seg id="b.MAR.14.60" altid="b.MAT.26.62">Vnde de Hoge prester stundt vp
manck en / vnde fragede Ihesum / vnde
sprack / Antwerdestu nichtes tho deme dat desse wedder dy tuegen?</seg> 

<seg type="comment">
	De godtlosen soeken einen schyn eres godtlosen
gerichtes / alse deden se recht / wenn se dat Euangelion voruolgen / vnde dauen darwedder vmme
eres praels vnde voerdeels willen. Ouerst lere du hyr
van Christo / vorachten / valsche erdichtede anklage / allene sue darvp / dat du mit stille swigende / de
warheit Gades nicht vorsakest.
</seg>

<seg altid="b.MAT.26.63" id="b.MAR.14.61">Ihesus oeuerst sweech stille vnde antwerde nichtes.

	Do fragede en de Hoge prester
noch ein mal / vnde sprack tho em /
Bistu Christus de soene des hochgelaueden?</seg> <seg altid="b.MAT.26.63">Ick beswere dy by dem leuendigen Gade / dat du vns seggest /
ysst du syst Christus / de soene Gades.</seg>
<seg altid="b.MAT.26.64 b.MAR.14.62">Ihesus sprack / Du sechst ydt / Ick
bint / Dock segge ick iuw / van nu an
werde gy des minschen soene sittende
seen tho der rechtern hand der krafft
vnde kamende in den wulcken des
hemmels.</seg> <seg altid="b.MAT.26.65" id="b.MAR.14.63">Do thoreth de Hoge presrer syne kleder / vnde sprack / He hefft
Godt gelastert / Wat bedarue wy
widder tuechenisse?</seg> <seg altid="b.MAT.26.65 b.MAR.14.64">Seeth / ytsundes
hebbe gy syne Gades lasteringe gehoert.</seg> <seg altid="b.MAT.26.66 b.MAR.14.64">Wat duencket iuw? Se vordoemeden en oeuerst alle vnde spreken / He
ys des dodes schueldich.</seg> <seg altid="b.MAR.14.65 b.MAT.26.67 b.LUK.22.63 b.LUK.22.64">De menne
oeuerst de Ihesum heelden / bespotteden en vnde spieden vth in syn angesichte / vnde sloegen en mit vuesten. Etlkike oeuerst bedeckeden en / vnde sloegen
en ynt angesichte / suenderliken de
knechte /</seg> <seg id="b.MAT.26.68" altid="b.MAR.14.65 b.LUK.22.64">vnde spreken / Wyssage vns
Christe / Wol ysset de dy sloech?</seg> <seg id="b.LUK.22.65">Vnde vele ander lasteringe seden se wedder en.</seg>

<seg type="comment">
	De Euangelisten holdent vor eine grote herlicheit / wenn se de smaheit Christi bescriuen Roma.v. Wy beroemen vns ock der droeffenisse.
</seg>

<seg id="b.MAT.27.1" altid="b.MAR.15.1 b.LUK.22.66">Des morgens oeuerst / vorsammelden sick alle Hoge prester / scrifftgelerden / vnde Oldesten des volckes /
vnde de gantze Radt / vnde heelden
einen radt auer Ihesum / dat se en
doededen /</seg> <seg altid="b.LUK.22.66">vnde voerden en henvp vor
  eren Radt /</seg> <seg id="b.LUK.22.67">vnde spreken / Bistu
Christus? segge ydt vns. De sprack
oeuerst tho en / Segge ickt iuw / so loeue gy nicht /</seg> <seg id="b.LUK.22.68">frage ick oeuerst / so antwerde gy my nicht / vnde laten my
dennoch likewol nicht loss /</seg> <seg id="b.LUK.22.69">Darum
me van nu an / wert des minschen soene sitten / tho der rechtern handt
der krafft Gades.</seg> <seg id="b.LUK.22.70">Do spreken se alle /
Bistu denn Gades soene ? De sprack
tho en / Gy segget ydt / wente ick bint.</seg>
<seg id="b.LUK.22.71">Se spreken oeuerst / Wat bedarue wy
wider tuechenisse? Wy hebbent sueluest
gehoert vth synem munde.</seg>

<seg type="comment">
	Erer vele vnde de doch kloeck weren / koenden
so vele schult nicht erdencken / de doch ein weinich
einen schyn gehat vnde der warheit gelick gewest
were / wedder dat vnschueldige Euangelion / dat se
vordoemen wolden.
</seg>

<seg altid="b.JOH.18.28 b.LUK.23.1 b.MAR.15.1">
	Vnde de gantze hupe stundt vp /
vnde buenden Ihesum / voerden en van
Caipha vor dat richtehus / vnde auerantwerden en dem Landtpleger



Pontio Pilato / vnde ydt was noch
fro.</seg>

<seg id="b.MAT.27.3">
	Do dat Iudas / de en vorraden hadde / sach / dat he vordoemet
was thom dode / ruwede ydt eme /
vnde brachte de doertich sueluerlinge
den Hogen prestern vnde den Oldesren wedder /</seg> <seg id="b.MAT.27.4">vnde sprack / Ick hebbe oeuel gedan / dat ick vnschueldich
bloet vorraden hebbe. Se spreken /
Wat gheit vns dat an? dar sue du to.</seg>
<seg id="b.MAT.27.5" altid="b.ACT.1.18">Vnde he warp de sueluerlinge in den
tempel / makede sick daruan / ginck
hen / vnde hengede sick sueluest /</seg> <seg altid="b.ACT.1.18">vnde
ys midden entwey geborsten / vnde
 
hefft syn yngeweide vthgeschueddet.</seg>

<seg type="comment"> Iudas hadde dat nicht gehapet / noch sick
des vorseen / dat ydt em so ghan scholde / alse he
doch den Dueuel beseten / wedder Godt synen nuete
vnde voerdeel sochte. Hyr wert em dat gesette apenbart / oeuerst tho dem Euangelio kumpt he nicht /
Derhaluen steruet he in der vortwiuelinge / gelick
alse Cain / Dat ys de bote ( na dem rechtuerdigen



gerichte Gades ) de vordoemeden / dat se van herten / de gnade nicht koennen bidden / wenn en ere
suende recht apenbart wert / vnde se se recht erkennen.
</seg>

<seg id="b.MAT.27.6">
	Ouerst de Hogen prester nemen
de sueluerlinge / vnde spreken / Idt endocht nicht / dat wy se in de Gades
kisten geuen / Wente ydt ys bloet gelt.</seg>

<seg type="comment">
	Sue wo hillich dat sick de huechelers duencken
laten / Se willen de sueluerlinge nicht leggen in de
Gades kisten / achtent vor suende wenn se ydt deden / Dat ys ere gerechticheit. Worumme vorgeten
se denn dat vnschueldige bloett Christi?
</seg>

<seg id="b.MAT.27.7">
	Se heelden oeuerst einen radt / vnde
koefften vor de sueluerlinge / vor dat
vnrechtuerdige lon / einen puetkers acker / thor begreffnisse der pelgrinnen.</seg>
<seg id="b.MAT.27.8">Vnde ydt ys kundt geworden allen /
de tho Ierusalem wanen / also / dat
de suelue acker genoemet wert vp ere
sprake Hakeldama / dat iys / ein bloett
acker / wente hueden in den dach.</seg> <seg id="b.MAT.27.9">Do



ys voruuellet / dat dar gesecht is dorch
den Propheten Ieremias / alse he
sprickt / Se hebben genamen doertich
sueluerlinge / dar de vorkoffte mede
betalet wart / den se kofften van den
kindern van Israel /</seg> <seg id="b.MAT.27.10">vnde hebben se
gegeuen vor einen puetkers acker / alse
my de Here beualen hefft.</seg>

<seg type="comment"> Der ein / hyr ys ein name vor den andern gesettet van den Grekeschen boekescriuers / edder Zacharias wert twee namen gehat hebben / In welckeres
boke desse woerde / dorch den Euangelisten yngeuoert
ym xj. Capittel gelesen werden. Vnde ( ick de Here )
hebbe tho en gesecht / dat ys / tho mynen Ioeden / de
my vorachten / So ydt in iuwen ogen geuellich is /
so bringet my myn lon / Wo nicht / so latet ydt anstan. Vnde se woegen my myn lon tho / doertich sueluerlinge / vnde warp se in dat hus de Heren /
dat ys / in den tempel tho dem puetker. Dat de Here
solckes geheten hebbe / dat betueget de Euangeliste hyr / mit dessen woerden / Alse my de Here
beualen hefft. Dat oeuerst de Prophere secht /



he hebbe ydt gedan alse em de Here beualen hefft /
darmede betekent he / dat he ydt vorkuendiget hebbe / dat ydt so thokuempstich syn worde / vnde alle
dinck so voruuellet werden scholden. Vnde dat he
ock secht / dat Godt geschattet sy / dat ys in Christo
gescheen / de vor dat geldt vorkofft wart. Dat oeuerst de Euangeliste dar tho settet / Se hebben en
gekofft van den kindern van Israel / Dar sueth he
in de historien des vorkofften Iosephs. Ismaeliten synt de vorkerden vnde godtlosen kinder /
Abrahe Galat. iiij. Van den kindern Israel / dat
ys / van Iuda vnde synen radtgeuern / De Ismaeliten hebben gekofft van den Israeliten / dat ys /
ein godtlose van dem andern. Se synt es nicht
werdt dat se Israeliten heten.
</seg>

<seg altid="b.JOH.18.28">
	De Ioeden oeuerst gingen nicht in
dat richtehus / vp dat se nicht vnrein
worden / suender dat Paschelam ethen
moechten.</seg> <seg id="b.JOH.18.29">Do ginck Pilatus tho en
hervth / vnde sprack / Wat bringe gy
vor klage wedder dessen minschen?</seg>
<seg id="b.JOH.18.30">Se antwerden vnde spreken tho em /
Were desse neen oeueldeder / wy hedden en dy nicht auerantwerdet.</seg> <seg id="b.JOH.18.31">Do
sprack Pilatus tho en / So nemet gy



en hen vnde richtet en na iuwem gesette. Do spreken de Ioeden tho em /
Wy doeren nemande doeden.</seg> <seg id="b.JOH.18.32">Vp dat
 
voruuellet worde dat wort Ihesu /
dat he sede / do he bedudede / welckes
dodes he steruen worde.</seg>

<seg id="b.LUK.23.2">
	Do hoeuen an de harde tho vorklagende / de hogen prester / vnde de
Oldesten / vnde spreken / Dessen vinde wy dat he dat volck affwendet vnde
vorbueth dat schot dem Keiser tho
geuende / vnde sprickt he sy Christus
ein koeninck.</seg> <seg id="b.JOH.18.33" altid="b.MAR.15.2 b.LUK.23.3">Do ginck Pilatus wedder henyn / ynt richtehus / vnde reep
Ihesu / vnde fragede en vnde sprack
Bistu der Ioeden koeninck?</seg> <seg id="b.JOH.18.34">Ihesus
stundt vor em vnde antwerde / Redestu dat van dy sueluest? edder hebbent
dy andere van my gesecht?</seg> <seg id="b.JOH.18.35">Pilatus
antwerde / Bin ick ein Ioede? dyn
volck vnde de Hogen prester hebben



dy my auerantwerdet / wat heffstu
gedan?</seg> <seg id="b.JOH.18.36">Ihesus antwerde / Myn rike
ys nicht van desser werlt / were myn
rike van desser werlt / myne dener
worden darauer kempen / dat ick den
Ioeden nicht auerantwerdet worde /
Ouerst nu is myn rike nicht van hyr.</seg>
  <seg altid="b.MAT.27.11 b.LUK.23.3 b.MAR.15.2" id="b.JOH.18.37">Do sprack Pilatus tho em / So bistu dennoch likewol ein koenninck? Ihesus antwerde / Du sechst ydt / ick bin
yo ein koeninck / ick bin dartho gebarn
vnde vp de werlt gekamen / dat ick de
warheit betuegen schal / Wol vth der
warheit ys / de hoeret mynen stemmen.</seg> <seg id="b.JOH.18.38" altid="b.LUK.23.4">Pilatus sprickt tho em / Was
ys warheit?



	Vnde do he dat gesecht hadde /
ginck he wedder henvth tho den Ioeden / vnde sprickt tho en / Ick vinde
neene schult an em.</seg> <seg id="b.MAT.27.12">Vnde do he vorklaget wart / van den Hogen prestern



vnde Oldesten / antwerde he nichtes.</seg>
<seg id="b.MAR.15.4">Pilatus oeuerst fragede en noch ein
mal / vnde sprack / Antwerdestu nichtes? Sue / wo harde se dy vorklagen.</seg>
<seg altid="b.MAT.27.13">Hoerstu nicht?</seg> <seg id="b.MAT.27.14" altid="b.MAR.15.5">Vnde he antwerde
em vp ein wort nicht / also / dat sick
ock de Landtpleger seen vorwunderde.</seg>

<seg type="comment"> Dat Christus stille swicht vnde nicht antwerdet / dat schal vns ein exempel syn / dat wy apenbare / erdichtede vnde loegenhafftige anklage duelden schollen / vnde vnse sake Gades hen geuen in synen willen. Solckes hebben in voertiden eck hillige luede gedan / alse wy denn vaken in den Psalmen seen. Vnde dat Christus so stille swicht / vnde
sick nicht vorantwerdet / dat ys thouoern vorkuendiget / dorch de scrifft Esaie.liij. dar also steit / He
ys gelick alse ein schaep thor slachtebanck geuoert /
vnde gelick alse ein lam vor synen scherer stemloss ".
</seg>

<seg id="b.LUK.23.5">
	Se leten oeuerst nicht aff / vnde spreken / He hefft dat volck bewagten /
dar mede / dat he gelret hefft hyr vnde
dar ym gantzen Ioedeschen lande /
vnde hefft in Galilea angeuangen /
wente hyr heer.</seg>



<seg  id="b.LUK.23.6">
	Do oeuerst Pilatus Galilean hoerde / fragede he / yfft he vth Galilea
were /</seg> <seg  id="b.LUK.23.7">Vnde alse he vornam / dat he
vnder Herodes gebede hoerde / auersende he en tho Herodes / de in
den sueluen dagen ock tho Ierusalem
was.</seg>

<seg type="comment"> Pilatus schicket en tho Herodes / vp dat
he sick also des volckes vnde rumors entfla / oeuerst
also wert voruuellet dat dar gescreuen steit Psal.ij.
De koeninge ym lande vorheuen sick / vnde de Radtheren radtslagen miteinander / wedder den Heren
vnde synen gesalueden. Christus antwerde Herodi
ock nichtes / Also do du ock / Wenn dy de godtlosen
fragen vnde seen willen / we du syst / vnde wat du
dorch Godt vormachst vns willen sick doch nicht
bekeren van dem boesen dat se syn / so segge du en
ock nicht / we du syst / vnde wat du dorch Godt
vormachst.
</seg>

<seg id="b.LUK.23.8">
	Do oeuerst Herodes Ihesum sach
wart he seer fro / wente he hedde en
rede lange gerne geseen / wente he
hadde veel van em gehoert / vnde hapede / he worde ein teken van em seen</seg>



<seg id="b.LUK.23.9">vnde he fragede en manngerley. Ouerst he antwerde em nichtes.</seg> <seg id="b.LUK.23.10">De
Hogen prester oeuerst vnde scrifftgelerden stuenden vnde vorklageden en
harde.</seg> <seg id="b.LUK.23.11">Ouerst Herodes mit synem
hoffgesinde vorachtede vnde bespottede en / toech em ein with kledt an /
vnde sende en wedder tho Pilato.</seg>
<seg id="b.LUK.23.12">Vp den dach worden Pilatus vnde
Herodes vruende wedder thosamende / wente thouoeren weren se sick vnderandern viendt.</seg>

<seg type="comment">
	Pilatus hadde thouoern etlike vth Galiea
gedoedet Luce am.xiij. Darumme waren se vnderandern vneins.
</seg>

<seg id="b.LUK.23.13">Pilatus oeuerst reep de Hogen prester / vnde  de oeuersten vnde dat volck
thosammende</seg> <seg id="b.LUK.23.14">vnde sprack tho en /
Gy hebben dessen minschen tho my
gebracht / alse einen de dat volck affwende / vnde seeth / ick hebbe en vor



iuw vorhoert / vnde vinde an dem min
schen der sake neen / der gy en beschueldigen /</seg> <seg id="b.LUK.23.15">Herodes ock nicht / wente ick
hebbe iuw tho em gesent / vnde seeth
me hefft nichtes vp en gebracht / dat
des dodes wert sy /</seg> <seg id="b.LUK.23.16">darumme wil ick
en tuechtigen vnde loss laten.</seg>

<seg type="comment"> Iudas / Herodes / Pilatus / de frouwe Pilati / vnde de hoeuetman geuen tuechenisse der vnschult
Christi / wedder de godtlosen Ioeden / vp dat ere
vordoemenisse / dorch Gades gerichte deste swoerer
werde / Balde herna warstu ock seen / dat de hemmel / erde vnde stene tuechenisse wedder se geuen
werden.
</seg>

<seg id="b.MAT.27.15" altid="b.LUK.23.17 b.MAR.15.6">
	Vp dat fest oeuerst / woste de Landt
pleger na gewaenheit dem volcke einen
geuangen loss geuen / welckeren se
begerden.</seg> <seg altid="b.MAR.15.7 b.MAT.27.16 b.LUK.23.19">He hadde oeuerst tho der
tidt einen geuangen / de was seer ruechtich / noemliken / einen oeueldeder vnde
moerder / de hete Barrabas / de mit
den vproerschen was in de geuenckenisse geworpen / welckere ym vpror /



de in der stadt geschach / eine mordt
beghan hadden.</seg> <seg id="b.MAR.15.8" altid="b.MAT.27.17 b.JOH.18.39">Vnde dat volck ginck
henvp / vnde bat / dat he dede alse he
plege.</seg> <seg altid="b.MAT.27.17 b.JOH.18.39">Vnde do se vorsammelt weren
antwerde en Pilatus / Gy hebben eine gewanheit / dat ick iuw vp Paschen einen loss geue / welckeren wille
gy dat ick iuw loss geue? Barrabam
edder Ihesum den Koeninck der Ioeden / den me Christum noemet ?</seg> <seg altid="b.MAT.27.18" id="b.MAR.14.10">Wente
he wuste wol / dat en de Hogen prester vth nydt auerantwerdet hadden.</seg>

<seg type="comment"> Idt was neen gesette / suende eine gewanheit / thor gedechtenisse der vorloesinge vth Egipten / de vp de tidt gescheen was / yngesettet / welckere
gewanheit ( alse denn alle settinge der huecheler )
was wedder Gades both / darumme dat de loss gelaten wart / de na dem gesette scholde gedoedet werden. Dartho / was ydt ock wedder dat gesette / eine
ander gedechtenisse ynsetten denn de / de Godt yngesettet hadde vp dat Paschefest / dorch dat Paschelam vnde de vngesuerden brodt ". Vnde de wile
denn solcke gewanheit geholden wart thor gedechtenisse der vorloesinge vth Egypten / Worumme
geuen se denn nicht alle geuangen loss / so doch alle



Ioeden vp de tidt vth Egypten weren vorloeset
worden? Ouerst so deit de huechelye / de gifft in alken dingen einen schyn des goedtliken wesendes voer
gerade alse sy ydt althomal goedtlick / so se doch
nichtes goedtlickes hefft.
</seg>

<seg id="b.MAT.27.19">
	Vnde do he vp dem richtestole sat
schickede syne frouwe tho em / vnde
leth em seggen / Hebbe du nicht tho
schaffende mit dessem rechtuerdigen
ick hebbe hueden veel geleden ym drome van synent wegen.</seg>

<seg id="b.MAT.27.20" altid="b.MAR.15.11">
	Ouerst de Hogen prester vnde de
Oldesten auerrededen vnde reitzeden
dat volck tho / dat se vmme Barrabas bidden scholden / vnde Ihesum
vmmebroechten.</seg> <seg id="b.MAT.27.21" altid="b.LUK.23.18 b.JOH.18.40">Do antwerde nu de
Landtpleger vnde sprack tho en / Welckeren wille gy van dessen twen / den
ick iuw schal loss geuen? Do scriede
de gantze *> hupe vnde sprack / Enwech mit dessem / vnde giff vns Barrabam loss.</seg> <seg altid="b.MAR.15.12 b.MAT.27.22" id="b.LUK.23.20">Do reep Pilatus noch



ein mal tho en / vnde wolde Ihesum
loss laten /</seg> <seg altid="b.MAT.27.22 b.MAR.15.12"> vnde sprack / Wat schal ick
denn maken mit Ihesu / den me Christus hett?</seg> <seg altid="b.MAT.27.22 b.LUK.23.21" id="b.MAR.15.13">Se scrieden oeuermals /
Cruetzige en / Cruetzige en.</seg> <seg altid="b.MAR.15.14 b.MAT.27.23" id="b.LUK.23.22">He sprack
oeuerst thom druedden mal tho en /
Wat hefft he denn quades gedan?
Ick vinde neene orsake des dodes an
em / darumme will ick en tuechtigen vnde loss laten.</seg> <seg altid="b.MAT.27.23 b.MAR.15.14">Ouerst se scrieden noch
veel meer / vnde spreken / Cruetzige en.</seg>
<seg altid="b.MAT.27.23" id="b.LUK.23.23">Vnde se legen em harde an mit grotem geschrey / vnde voerderden dat he
gecruetziget worde / vnde er vnde der Hogen prester gescrey nam oeuerhandt.</seg>

<seg type="comment">
	*> Psalm.xxij. Grote offen hebben my vmmegeuen / verte offen hebben my vmmeringet / Ere
kelen speren se vp wedder my / gelick alse ein bruemmende vnde ritende louwe.
</seg>

<seg altid="b.MAT.27.26 b.MAR.15.15" id="b.JOH.19.1">
	Do nam Pilatus Ihesum vnde geisselde en /</seg> <seg altid="b.MAT.27.27" id="b.MAR.15.16">De krigesknechte oeuerst



des Landtplegers voerden en henyn
in dat richtehus / vnde repen thosam
mende de gantzen schar /</seg> <seg id="b.MAT.27.28" altid="b.MAR.15.17">vnde toegen en vth / vnde deden em eine purpuren manteln an /</seg> <seg id="b.MAT.27.29" altid="b.MAR.15.18 b.MAR.15.19 b.JOH.19.2 b.JOH.19.3">vnde floechten eine
krone van dorne / vnde setteden se em
vp syn hoeuet / vnde geuen em ein roer
in syne rechtern handt / vnde boegeden
de kny vor em / vnde gespotteden en /
vnde hoeuen an / en tho groetende / vnde spreken / Godt groete dy du leue koeninck der Ioeden.</seg> <seg id="b.MAT.27.30" altid="b.MAR.14.19 b.JOH.19.3">Vnde sloegen en ynt
angesichte / vnde spyeden en an / vnde
nemen dat roer / vnde sloegen dar syn
hoeuet mede / vnde vellen vp de kny /
vnde bededen en an.</seg>

<seg type="comment"> Dat ysset / dat Pilatus thouoern sede / Darumme wil ick en tuechtigen vnde loss laten. Ouerst
dar richtet he nichtes mede vth / He stillet dar nicht
mede dat godtlose dauent vnde de grimmicheit
der Ioeden / wo wol he en mit vnrechte / de wile
Christus vnschueldich ys / geisseln lett / alse he doch
menede / se darmede tho stillende. Vns oeuerst ysset
tho nuette gedegen / Wente wy syn dorch syne strimen gesunt geworden.
</seg>



<seg type="comment"> Do de krigesknechte hoerden / dat he ein koeninck were / boegeden se vth spotte de kny vor em /
geuen em ein roer in syne rechtern handt / vnde bededen en an / gerade alse wolden se eme eine koenincklike voreeringe darmede don / Ouerst Christus hadde solches thouoern vorkuendiget Matth.
am. xx. Se werden en auerantwerden den Heiden
tho bespottende etc.
</seg>

<seg id="b.JOH.19.4">
	Do ginck Pilatus wedder henvth
 
vnde sprack tho en / Seeth / ick voere
en tho iuw henvth / dat gy erkennen /
dat ick neene schult an em vinde.</seg> <seg id="b.JOH.19.5">Also
ginck Ihesus henvth / vnde droech eine dorne krone vnde einen purpuren kledt
Vnde he sprickt tho en / Seeth / welck
ein minsche.</seg> <seg id="b.JOH.19.6">Do en de Hogen prester
vnde de dener segen / scrieden se vnde spreken / Cruetzige en / cruetzige en. Pilatus
sprickt tho en / Nemet gy en hen / vnde
Cruetziget en / wente ick vinde neene
schult an em.</seg> <seg id="b.JOH.19.7">De Ioeden antwerden
em / Wy hebben ein gesette / vnde na
 
dem gesette schal he steruen / wente he
hefft sick sueluest tho Gades soene gemaket.</seg>



<seg id="b.JOH.19.8">
	Do Pilatus dat wort hoerde / fruechtede he sick noch meer /</seg> <seg id="b.JOH.19.9">vnde ginck
wedder henyn in dat richtehus / vnde
sprickt tho Ihesu / Wor bistu heer?
Ouerst Ihesus gaf em nen antwert.</seg>
<seg id="b.JOH.19.10">Do sprack Pilatus tho em / Redestu
nicht mit my ? westu nicht / dat ick
macht hebbe dy tho cruetzigende / vnde macht hebbe dy loss tho geuende ?</seg>
<seg altid="b.JOH.19.11">Ihesus antwerde / Du heddest nene
macht auer my / wen se dy nicht were van bauen heraff suende.</seg>
<seg id="b.JOH.19.12">Van do an
trachtede Pilatus darna / wo he en
loss lete. De Ioeden oeuerst scrieden vnde
spreken / Lestu dessen loss / so bistu des
Keisers fruendt nicht / wente wol sick
thom koeninge maket / de ys wedder
den Keiser.</seg>

<seg type="comment"> He fruechtede sick / holde ick / na gewanheit
der Heiden / Wente em was lede / Christus were wor
ein van den kindern der Goede / Wente de Heiden



menen vnde voldent dar voer / dat de Goede van hauen herdael stigen tho den minschen / alse me de in
der Poeten boeker list.
</seg>

<seg type="comment"> Macht ". Roma. xiij. Christus wolde hyr
vp erden nicht fry syn / vor der werltliken oeuericheit / gelick alse vnse Papen vnde Moennicke don.
Doch verdoemet sick Pilatus hyr sueluest / darmede
dat he der gewalt miszbruket vth fruechten vor den
minschen / he fruechtet de vngunst des Keysers / vnde
deit vmme des willen dat / dat he weth dat ydt vnrecht ys. Also don huetes dages vueste alle Amptluede / de ere gewalt dem Keyser vnde den Foersten tho
scriuen / vnde bruken erer also / dat se yo ere gunst vnde
gnade nicht vorlesen / Vnde wo wol dat etlike van
en fraem syn / vnde eres amptes recht bruken / so don
se doch dat nicht lenger / denn so lange alse se dat
dorch gunst vnde gnade der Heren don koennen /
Wenn de vthe syn wil / so is de froemicheit ock vthe
waren sick mit allem vlyte / dat se sy yo nicht vortoernen.
</seg>

<seg id="b.JOH.19.13">Do Pilatus dat wort hoerde / voerde he Ihesum hervth / vnde settede sick
vo den richtestoel / in der stedde / dede
hett de Hoge astrick / vp Hebeisch
oeuerst Gabbatha.</seg> <seg id="b.JOH.19.14">Idt was oeuerst de
ruestedach in den Paschen / vmme de
soesten stunde / vnde he sprickt tho den



Ioeden / seeth / dat is iuwe koeninck.</seg>
  <seg id="b.JOH.19.15">Se scrieden oeuerst / Wech / wech /
mit deme / cruetzige en. Pilatus sprickt
tho en / Schal ick iuwen koeninck cruetzigen? De hogen prester antwerden
Wy hebben neenen koeninck / denn allene den Keiser.</seg>

<seg type="comment">
	Marcus secht / de Here sy gecruetziget in der
druedden stunde / Iohannes sprickt / vmme de soesten
stunde. Desse twe sproeke / welckere angeseen werden /
alse syn se wedder einander / hefft noch nuewerle nemant genochsam edder recht voreniget / ock S. Augustinus nicht. Wy seggen also dartho / De gelickenisse Matth. xx. van dem husvader / de des morgens
vthginck / arbeiders tho medende in synen wynberch / wiset vns vth / dat de morgen stunde / de
druedde stunde / de soeste / negende vnde elffte stunde /
de wy heten de vesper tidt / suenderliken van den Ioeden synt geholden worden / Darvth kanstu vorstan
dat de morgen stunde sy de tidt gewest / alse noemliken van dem ersten anbrekende des dages / alse
van der metten tidt ( alse wy seggen ) an / wente
tho der druedden stunde edder tho der Tertien tidt /
Vnde de tidt van der druedden stunde an wente tho
der soesten stunde edder Sexten tidt / wert de druedde
stunde geheten / Desgeliken ock de tidt / dede ys twisschen der soesten vnde negenden stunde / wert genoe

met de soeste stunde edder de Sexten tidt / Vnde de
tidt / dede ys twisschen negen vnde eluen / wert genoemet de negende stunde edder de Nonen tidt / De
ander tidt oeuerst / alse noemliken van der elfften
stunde an ( welckere by vns ys de veerde stunde
namiddage ) hoert tho der vesper edder auent tidt /
van welckerer de Ioeden ere feste anhoeuen. Desser
stunde edder tide / dencken de Euangelisten in der
Historien des lidendendes Christi / welcke vnse genoemet hebben / de soeuen tide / wo wol se wat anders
darmede gemenet vnde se miszbruket hebben wedder Christus gerechticheit / Darumme wat gescheen
ys / twisschen der druedden vnde soesten stunde / dat
wert geheten / dat ydt in der druedden stunde gescheen sy / Wente de druedde stunde edder de Tertien tidt / holt dre gantze stunde in sick. Hyrvth suestu nu mene ick / wo de Euangelisten nicht
wedder einander scriuen / Wente Iohannes secht
nicht / dat Christus thom Cruetze vorordelt sy
in der soesten stunde / suender vmme de soesten stunde / darmede he tho vorstande gifft / dat ydt noch
gewest sy in der tidt der druedden stunde / alse
ock Marcus secht / suender vele tidt van der
druedden stunde edder Tertien tidt sy vorlopen
gewest / vnde de soeste stunde hebbe sick ernalet / Vnde vellichte ys dar noch eine gantze
stunde / edder meer auer gewest / van der druedden
stunde edder Tertien tidt / wente tho der soesten
stunde / also dat ydt der soesten stunde neder gewest ys / denn dem anbeginne der druedden stunde.



Lath dy ock dat nicht vorwundern / dat Lucas na
dem worde Christi / Hueden schaltu mit my ym
Paradise syn / scrifft / Idt was oeuerst vmme de soesten stunde / gerade alse scholde Christus in der soesten vnde nicht in der druedden stunde gecruetziget
syn / Wente alse nu Christus thom dode vorordelt
was / vnde de Ioeden sick nu mit em snelden thom
cruetze / do geschach veel dinges in korter tidt / vnde
se leden em eine smaheit na der andern an / also /
dat me ydt althomal tolike nicht hefft koennen bescriuen.
</seg>

<seg id="b.MAT.27.24">
	Do oeuerst Pilatus sach / dat he
nichtes beschaffede / suender dat dar
men ein vel groetter vploep wart / dach
te he dem volcke genoch tho doende /
vnde ordelde dat ere bede schege / nam
water / vnde wusch de hende vor dem
volcke / vnde sprack / Ick bin vnschueldich an dem blode desses rechtuerdigen / seeth gy tho.</seg> <seg id="b.MAT.27.25">Do antwerde dat
gantze volck vnde sprack / Syn bloett
sy auer vns vnde auer vnse kinder.</seg>

<seg altid="b.MAR.15.15 b.MAT.27.26 b.JOH.18.40 b.JOH.19.16 b.LUK.23.25">
	Do gaff he en Barrabam loss / de
vmme des vplopes vnde der mordt willen / was in de geuenckenosse gewor

pen / vmme welckeren se beden / oeuerst
Ihesum gegeiselt vnde bespottet auergaff he erem willen / dat he gecruetziget worde.</seg>

<seg id="b.MAT.27.31" altid="b.MAR.14.20 b.JOH.19.16">
	Do nemen de krigesknechte Ihesum / vnde toegen eme de purpuren vth /
vnde toegen em syne egen kleder an / vnde
voerden en hen / dat se en cruetzigeden /</seg>
<seg altid="b.JOH.19.17">vnde he moste syn egen cruetze dregen.</seg>
<seg id="b.MAT.27.32" altid="b.LUK.23.26 b.MAR.15.21">Vnde in dem alse se henvth gingen /
vuenden se einen minschen / de dar vorauer ginck / van Kyrene / mit namen
Simon / de vam velde quam / de ein
vader was Alexandri vnde Ruffi / den
dwuengen se / dat he eme syn cruetze
dregen moste / Vnde se leden dat cruetze vp en / dat he ydt Ihesu na droege.</seg>

<seg id="b.LUK.23.27">
	Em volgede oeuerst na ein groth
hupe volckes vnde frouwen / de beklageden vnde beweneden en.</seg> <seg id="b.LUK.23.28">Ihesus oeuerst wende sick vmme tho en / vnde
sprack / Gy doechter van Ierusalem /

 wenet nicht auer my / suender wenet
auer iuw sueluest vnde auer iuwe kinder.</seg> <seg altid="b.LUK.23.29">Wente seeth / De tidt wert kamen / in welckerer me seggen wert / salich synt de vnfruchtbarn / vnde de liue
de nicht geteelt hebben.</seg> <seg id="b.LUK.23.30">Denne werden se anheuen tho seggende tho den
bergen / vallet vp vns / vnde tho den
klenen bergen bedecket vns /</seg> <seg id="b.LUK.23.31">Wente
so me dat deit am groenen holte / wat
wil denn am doerren scheen?</seg>

<seg id="b.LUK.23.32">
	Dar worden oeuerst ock hen geuoert
twe ander oeuerldeders / dat se mit em
affgedan worden.</seg>

<seg type="comment"> Gy doechter van Ierusalem wenet nicht
auer my ". Also scholle wy ock nicht wenen vmme
Christus willen / alse den sueslange de huechelers
vnde werckhilligen geleret hebben / suenderliken wen
me Christus lident geprediget hefft / suender wy
schollen auer vns wenen / dat ys &amp; auer vnse suende /
welckere so groth synt / dat se denn / de Gades soene
ys / gecruetziget hebben. Dat oeuerst Christus sprickt
Wente so me dat deit am groenen holte " / darmede



vorkuendiget he de geuenckenisse vnde den vordarff der Ioeden / dorch de Roemer auer se thokuempftich / alse ock.j.Petri.iiij.steit / Idt ys tidt / dat
dat gerichte anheue an dem huse Gades / So oeuerst thom ersten an vns dar ydt groen ys / wat
wil dar denn vor ein ende werde mit denn / de dem
Euangelio nicht loeuen.
</seg>

  <seg id="b.MAR.15.22" altid="b.MAT.27.33 b.LUK.23.33 b.JOH.19.17">
	Vnde se broechten en an de stede /
dede hett vp hebreisch Golgatha /
dat ys vorduedeschet / Galgenberch /</seg>
<seg id="b.MAT.27.34" altid="b.MAR.15.23">vnde se geuen em etick / edder myrren in wyne to drinckende / mit gallen
vormenget. Vnde do he ydt smeckede / wolde he nicht drincken.</seg> <seg altid="b.MAT.27.38 b.JOH.19.18 b.LUK.23.33 b.MAR.15.27">Vnde se
cruetzigeden en an der stedde Golgatha / vnde twe oeueldeders mit em / einen thor rechtern / vnde einen thor
luchtern hand / Ihesum oeuerst midden ynne.</seg> <seg id="b.MAR.15.28">Vnde de scrifft is voruuellet
dede secht / De ys manck de oeueldeders gerekent.</seg> <seg id="b.MAR.15.25">Vnde ydt was de druedde stunde / do se en cruetzigeden.</seg> <seg altid="b.LUK.23.34">Ihesus oeuerst sprack / Vader vorgiff ydt
en / wente se weten nicht wat se don.</seg>



<seg type="comment"> Dat ys de eeren slange / in der woestenye vorhoeget / Numeri.xxj. Iohan.iij. Van desser vorhoeginge secht Christus Iohan.xij. Christus wert hyr
van der erde vorhoeget in de lucht / vp dat de hersche auer de oeuericheit / de in der lucht regert / vnde
dat he vthdelge des dodes handtscrifft de wedder
vns ys. He hefft se vthgedelget dorch syn bloett /
vnde hefft se an dat cruetze gehechtet / Colos.ij. wo
wol vnse huechelers vnde glyseners menen / dat se
noch wedder vns gescreuen sy. Dar kumpt de herlike Titel der auerwinninge Christi van heer / mit
allerley tungen gescreuen / welckeren ock de Heiden
bekennen / oeuerst de Ioeden vorsaken en / Se vorsmaden vnde vordoemen eren Herfen vnde Koeninck
Ouerst wy Heiden nemen en an / vnde he ys vnse.
Dar van kumpt ydt ock / dat de Heiden Ioeden synt
( wente Ioeden heten vp duedesch bekenners ) vnde de den namen hebben nichtes weinigers synt
denn Ioeden / Esaie.lxiij. Daniel.ix.
</seg>

<seg altid="b.MAT.27.37 b.JOH.19.19 b.MAR.15.26">
	Pilatus oeuerst screff eine auerscritt
darynne gescreuen was de orsake synes dodes / wes me em schult gaff /
vnde settede se vp dat cruetze / bauen tho
synen hoeueden / Dar was oeuerst so
gescreuen / Ihesus van Nazareth /
der Ioeden koeninck.</seg> <seg id="b.JOH.19.20">Desse auerscrifft
lesen vele Ioeden / wente de stedde was



harde by der stadt / dar Ihesus gecruetziges ys / Vnde ydt was gescreuen
vp Hebreische / Grekesche vnde Latinsche sprake.</seg> <seg id="b.JOH.19.21">Do spreken de Hogen
prester der Ioeden tho Pilato / Scriff
nicht / der Ioeden koeninck / suender dat
he gesecht hebbe / ick bin der Ioeden
koeninck.</seg> <seg id="b.JOH.19.22">Pilatus antwerde / Wat ick
gescreuen hebbe / dat hebbe ick gescreuen.</seg>

<seg altid="b.MAR.15.24 b.MAT.27.35 b.LUK.23.34" id="b.JOH.19.23">
	De krigesknechte / do se Ihesum
gecruetziget hadden / nemen se syne kleder / vnde makeden veer dele / einem ytliken krigesknechte ein deel / dartho
ock den rock. De rock was oeuerst vngeneiet van bauen an gewercket dorch
vnde dorch.</seg> <seg altid="b.LUK.23.34 b.MAR.15.24 b.MAT.27.35 b.JOH.19.24">Do spreken se vnderandern / Latet vns den nicht thosniden
suender darumme laten / wens he syn
schal / Vp dat de scrifft voruuellet
worde / dede secht / Se hebben myne
kleder vnder sick gedelet / vnde hebben



auer mynen rock dat lot geworpen.</seg>
<seg id="b.MAT.27.36">Vnde se seten dar / vnde bewarden en.</seg>
<seg altid="b.JOH.19.24">Solckes deden e krigesknechte /</seg> <seg altid="b.LUK.23.35">vnde dat volck stundt vnde sach tho.</seg>

<seg id="b.JOH.19.25">
	Dar stundt oeuerst by dem cruetze
Ihesu / syn moder vnde syner moder
suester Maria Cleophus frouwe vnde Maria Magdalene.</seg> <seg id="b.JOH.19.26">Do nu Ihesus syne moder sach / vnde den iuenger
dar by stande / den he leff hadde /
sprickt he tho syner moder / Frouwe
sue / dat ys dyn soene /</seg> <seg id="b.JOH.19.27">Darna sprickt he
tho dem iuenger / Sue / dat ys dyn moder. Vnde van der stunde an nam se
de iuenger tho sick.</seg>

<seg type="comment"> Mit der daeth bewiset hyr Christus / dat
me de Oldern eeren schal. Hyr suestu dat he de moder eeret / He erkent se vnde beleuet se Iohanni.
Dat he se hyr vor synem dode erkent / dat schueth
darumme / dat he dat liff dat nu steruen scholde /
van er entfangen hadde / Ouerst dort dar he den
wyn vth water makede / wolde he se nicht kennen /
wente wat dar schach / dat dede he alse ein Godt /
vnde bewisede darmede ein stuecke syner Godtheit
welckere he nicht hadde van der moder / suender van



dem Vader in ewicheit. Hyr wert ock voruuellet / de
wile Maria vnder dem cruetz steit vnde hoeret den
stemmen Christi / de sproeke Simeons Luce.ij. Ein
swerdt wert dorch dynne sele dringen / Vnde Simeon
settet dartho / Vp dat veler herren gedancken apenbar werden. Erer synt vele de sick laten duencken
alse syn se Euangelisch vnde gude Christen / Wenn
oeuerst dat cruetze kumpt / so wert ydt ersten apenbar. Hyr vorsaket Petrus / Iohannes swicht stille /
se fruechten sick alle / vnde erer vele ergeren sick an
Christo / Salich synt de / sprickt Christus sueluest /
de sick an my nicht ergern.
</seg>

<seg id="b.MAT.27.39" altid="b.MAR.15.29">
	De dar oeuerst vor auer gingen / lasterden en / vnde schuededen ere hueuede /</seg> <seg id="b.MAT.27.40" altid="b.MAR.15.29 b.MAR.15.30">vnde spreken / Pfy dick an / wo fyn
thobrickestu den tempel / vnde buwest
en in dren dagen wedder / help dy nu
sueluest / Bistu Gades *> soene / so stych
heraff vam cruetze.</seg> <seg id="b.MAT.27.41" altid="b.MAR.15.31">Des geliken bespotteden en ock de hogen prester vnderandern / mit den scrifftgelerden vnde
Oldesten sampt dem volcke / vnde spreken /</seg> <seg id="b.MAT.27.42" altid="b.LUK.23.37 b.MAR.15.31 b.MAR.15.32">He hefft ander lueden gehulpen
 
vnde kan sick sueluest nicht helpen / Is
he Christus / de koeninck Israel / de



vtherwelde Gades / So helpe he sick
sueluest / vnde stige nu vam cruetze / vp
dat wy ydt seen / vnde em loeuen.</seg> <seg id="b.MAT.27.43">He
hefft Gade vortruwet / de vorloese en
nu / luestet ydt eme / wente he hefft gesecht / Ick bin Gades soene.</seg> <seg id="b.MAT.27.44" altid="b.MAR.15.32">Des geliken hoeneden en ock de moerders / de
mit em gecruetziget weren.</seg> <seg altid="b.MAT.27.48">Ock bespotteden en de krigesknechte / treden tho em / vnde broechten em etick /</seg>
<seg id="b.LUK.23.37">vnde spreken / Bistu der Ioeden koeninck / so help dy sueluest.</seg>

<seg type="comment"> Se bespotteden vnde lasterden en / alse sy he
Hades soene nicht / oeuerst de daeth wert ydt bewisen
dat he ydt sy / alse denn Roma.j. steit dede krefftichliken bewiset ys ein soene Gades ". Dat wunderteken / noemliken / dat Christus
vam cruetze stigen scholde / voerdern ock noch huetes
dages van vns de weddersakers des Euangelion.
Wente de wile dat se sen / dat wy ock dat cruetze hebben vnde syn vor der werlt vorachtet / so willen
se nicht loeuen / holdent dar voer / Godt sy nicht mit
vns / Dar van liss Psal.xxj. Dar de krigesknechte Christum so bespotten / dar beweget se tho de auerscrifft des Titels /
alse me denn in Iohanne sueth / vnde dat gemene



ruechte dat van em ginck / dat he were Messia / de
den Ioeden thogesecht was.
</seg>

<seg id="b.LUK.23.39">
	Ouerst der oeueldeder ein dede gehenget weren / lasterden en vnde sprack /
Bistu Christus / so help dy vnde vns
ock.</seg> <seg id="b.LUK.23.40">Do antwerde de ander / straffede en vnde sprack / Vnde du fruechtest
dy *> ock nicht vor Gade / de du doch
in geliker vordoemenisse bist /</seg> <seg id="b.LUK.23.41">Vnde
twar wy synt dar billicken ynne / wente wy entfangen wat vnse daeth wert
syn / oeuerst desse hefft nicht vnbillickes gehandelt /</seg> <seg id="b.LUK.23.42">Vnde sprack tho Ihesu
Here / denkce an my / wenn du in dyn
rike kumpst.</seg> <seg id="b.LUK.23.43">Vnde Ihesus sprack tho
em / Warliken ick segge dy / hueden
werstu mit my in dem paradise syn.</seg>

<seg type="comment">
	*> Gelick alse de oeueldeder ane alle vordenst
rechtuerdich wart / also moethe wy ock ane alle vordenst rechtuerdich werden / Hyr kanstu neenen vordenst in em vinden / Wente harde thouoern lasterde
he Christum mit synem gesellen / gelick alse Paulus ock dede vor syner bekeringe. Vnde wat koende
he vor gude wercke don / edder vordenen / so he am



cruetze hangedeWenn he oeuerst namals hedde leeuen schollden / so worde he ane twiuel gude wercke
gedan hebben / doch were he dorch de sueluen nicht
rechtuerdich geworden. Wenn du den oeueldeder
recht ansuest / vnde suest em in syn herte / so werstu alle dat yenne an emn vinden / wat einem Christen
minschen thohoert / He erkent syne suende vnde dat
he vnrechtuerdich vnde schueldich / vnde Christus
rechtuerdich vnde vnschueldich sy / Vnde twiuelt an
der salicheit nicht / wo wol he ein oeueldeder ys / He
wart so dorch Gades krafft vorwandelt vnde vor
luechtet / dat he loeuen koende / dat de Christus regeren worde / de dar am cruetze handede / Solck ein loue wart vp de tidt Petro vnde den andern Iuengern nicht gegeuen. He bewisede ock den sueluen louen dorch de fruechte / Wente he bekende Christum
apenbar / vnde hadde ock leff synen negesten. Van
der bekentenisse hebbe wy thouoern gesecht / Van
der leue oeuerst suestu hyr / dat he se bewiset an synem gesellen / ind eme dat he en straffet / vnde vormanet thor erkenteneisse syner suende / vnde thor
vortruwinge in Gades barmherticheit. Vp solcke
bekentenisse kricht he desse troestliken thosage / Hueden werstu mit my syn ym Paradise / Dat ys / du
schalt entfangen de gerechticheit vnde dat ewige
leeuent / welckere Adam vorlaren hefft. Vp dyth
Euangelion / dat ys / ydt desse troestliken thosage
Christi / starff de oeueldeder mit frowden.
</seg>

  <seg id="b.MAR.15.33" altid="b.LUK.23.44">
	Vnde na der soesten stunde wart eine duesternisse auer dat gantze landt /



wente vmme de negenden stunden /</seg>
<seg altid="b.LUK.23.45">Vnde de Suenne vorloss eren schyn /</seg>
<seg altid="b.MAT.27.46" id="b.MAR.15.34">Vnde vmme de negenden stunde reep
Ihesus lude / vnde sprack / Eli / Eli /
lamma asabthani? dat ys vorduedeschet / Myn Godt / Myn Godt / worumme heffstu my vorlaten?</seg> <seg altid="b.MAT.27.47" id="b.MAR.15.35">Etlike
oeuerst de dar stuenden / do se dat hoerden / spreken se / De ropet Elias.</seg>
<seg id="b.JOH.19.28">Darna alse Ihesus wuste / dat alle
dinck rede vullenbracht was / vp dat
de scrifft voruuellet worde / sprack he /
My doerstet.</seg> <seg altid="b.MAR.15.36 b.MAT.27.48 b.JOH.19.29 b.LUK.23.36">Do stundt dar ein vat
vull etickes / Vnse also balde leep ein
van en hen / nam einen swamp / vnde
vuelde en mit eticke vnde Isop / vnde
stack en vp ein roer / vnde heelt ydt em
thom munde / vnde drenckede en /</seg>
<seg altid="b.MAT.27.49 b.MAR.15.36">vnde sprack mit den andern / Wolan latet seen / yfft Elias kame / vnde en herann neme.</seg> <seg altid="b.JOH.19.30">Do nu Ihesus
den etick tho sick genamen hadde /



sprack he / Idt ys vullenbracht.
</seg> <seg id="b.LUK.23.46" altid="b.JOH.19.30 b.MAR.15.37">Vnde he reep noch ein mal lude vnde sprack / Vader / ick beuele mynen
geist in dyne hende / Vnde alse he dat
gesecht hadde / negede he dat hoeuet
vnde vorschedede.</seg>

<seg type="comment"> Idt ys vullenbracht. Derhaluen is nichtes
meer nastendich van dem lidende Christgi / suender
allene dat he ym dode ( wo wol rowsam ) beholden werde wente vp den druedden dach / na dem teken Ione. Na dessem worde / doeruen de Ioeden neenen andern vorhapen de meer don werde denn desse
Christus gedan hefft.
</seg>

<seg altid="b.MAT.27.51" id="b.MAR.15.38">
	Vnde sue dar / de voerhanck ym tempel thoreth in twe stuecke / van bauen
an wente nedden vth /</seg> <seg id="b.MAT.27.52">Vnde de erde
beuede / Vnde de velse thoreten / Vnde de doden graue deden sick vp / vnde vele lichamme der hilligen / dede
slepen / stuenden vp /</seg> <seg id="b.MAT.27.53">vnde gingen vth
den grauen na syner vpstandinge /
vnde quemen in de hilligen stadt / vnde erschenen velen.</seg>



<seg type="comment"> Hyr ys Adams schult betalet / vnde de dodt
hefft den dodt vorslungen / Nu ys dat aler hilligeste geoeueent / Hebre. ix. He secht / Vnde vele lichamme der hilligen /
dede slepen / stuenden vp / vnde settget dar also balde
tho / vnde gingen vth den grauen ". Dat deit he
darumme / vp dat du nicht menest / dat se des sueluen dages syn vpgestan an welckerem sick de doden graue vpdeden / Wente Christus moth de erstling syn manck denn dede slapen / vnde de erstgebarn
van den doden / vp dat he in allen dingen den vorganck hebbe. Colos.j.
</seg>

<seg altid="b.MAT.27.54 b.LUK.23.47 b.MAR.15.39">Ouerst de hoeuetman / de dar by
stundt yegen em auer / vnde de by em
weren vnde bewarden Ihesum / do
se segen / dat he mit solckem gescrey
vorschedede / vnde segen de erdtbeuinge / vnde wat dar geschach / vorscroecken se seer vnde priseden Godt
vnde spreken / Warliken desse ys ein
fram minsche geweset / vnde Gades
soene.</seg> <seg id="b.LUK.23.48">Vnde all dat volck dat dar by
was / vnde thosach / do se segten / wat
dar geschach / sloegen se sick an ere borst
vnde kerden wedderumme.</seg>



<seg type="comment">
	De Heiden prisen Godt / alse se seen wat dar
schueth / De Ioeden seent ock / vnde erkennen dat se
oeuel gedan hebben / noch prisen se Godt likewol
nicht / Des geliken erkent ock Iudas dat he oeuel
gedan hefft / De hogen prester oeuerst vnde Phariseyen vnde de Oldesten worden gar nichtes dardorch bewagen / alse denn de nauolgende Text vthwiset.
</seg>

<seg id="b.LUK.23.49" altid="b.MAT.27.55">
	Alle syne bekande oeuerst stuenden
van verns / vnde vele frouwen de em
vth Galilea weren nageuolget vnde
segen dat alle /</seg> <seg altid="b.MAT.27.56 b.MAR.15.40">manck welckeren was
Maria Magdalena / vnde Maria
des klenen Iacobs vnde Ioses moder / vnde Salome / de moder Zebedei /</seg> <seg altid="b.MAT.27.56" id="b.MAR.15.41">de em ock weren negeuolget / do
he in Galilea was / vnde em gedenet
hadden / vnde vele andre / de mit em
henvp na Ierusalem geghan weren.</seg>

<seg id="b.JOH.19.31"> De Ioeden oeuerst / de wile dat
ydt de ruestedach was / vp dat de lichamme nicht an dem cruetze bleuen am
Sabbath ( wente dessueluen Sabbaths dach was groth ) beden se Pi

latum / dat ere bene breaken vnde
affgenamen worden.</seg> <seg id="b.JOH.19.32">Do quemen de
krigesknechte vnde breken dem ersten de bene / vnde dem andern de mit
em gecruetziget was.</seg> <seg id="b.JOH.19.33">Alse se oeuerst tho
Ihesu quemen / do se segen / dat he
rede gestoruen was / breken se em de
bene nicht /</seg> <seg id="b.JOH.19.34">suender der krigesknechte
ein oepenede syne syden mit einem spere / vnde also balde ginck dar bloett vnde water hervth.</seg>

<seg type="comment"> Dat ys ein stuecke erer huechelye / Wente
wat se hyr van wegen des Sabbaths don willen /
dat scholden vnde mosten se alle dage don na
dem gesette / Deutero.an.xxj. Wente so steit darsueluest gescreuen / De licham des / dede gehenget
ys / schal nicht de nacht auer an dem holte bliuen / suender du schalt en dessueluen dages begrauen / so straffed se Iohannes alse de godtlosen /
de de mueggen syen / vnde sluken de Kamele vp.
Ock weth ick nicht worumme dat desse Sabbath de nu quam in den dagen der vngesuerden brodt / scholde groetter geachtet werden / denn
de andern Sabbathe. Dat gesette holt den
einen nicht groetter denn den andern. Ouerst ick holde / dat se dorch ere egen settinge /



dessen Sabbath hoeger heelden denn de andern / vnde darsuelue vmme der orsake willen / noemliken /
vp dat de kremerye der hogen prester deste groetter
were / vnde se dersueluen meer geneten mochten / de
wile sick ein groth volck vp dith fest vorsammelde.
</seg>

<seg id="b.JOH.19.35">
	Vnde de dat geseen hefft / de hefft
ydt betueget / vnde syne tuechenisse ys
war / vnde de suelue weth / dat he war
secht / vp dat gy ock loeuen /</seg> <seg id="b.JOH.19.36">Wente
solckes ys gescheen / dat de scrifft voruuellet worde / Gy schollen em neenen
knaken thobreken.</seg> <seg id="b.JOH.19.37">Vnde noch ein
 
mal sprickt eine ander scrifft / Se werden seen / in wene se gesteken hebben.</seg>

  <seg id="b.MAR.15.42" altid="b.MAT.27.57 b.JOH.19.38 b.LUK.23.50 b.LUK.23.51">
	Darna am auende / de wile dat
ydt de ruestedach was / dede is de voersabbath /</seg> <seg altid="b.MAR.15.43 b.MAT.27.57 b.JOH.19.38 b.LUK.23.50 b.LUK.23.51">quam Ioseph van Arimathia der stadt der Ioeden / ein ryck
man / ein erbar Radthere / ein gudt
fram man / de nicht vorwilliget hadde in eren radt vnde handel / de ock
vp dat rike Gades wachtede / Wente



he was ein iuenger Ihesu /</seg> <seg altid="b.JOH.19.38">doch hemeleiken vth fruechten vor den Ioeden /</seg> <seg altid="b.MAR.15.43 b.MAT.27.58 b.JOH.19.38 b.LUK.23.52">de wagede ydt vnde ginck henyn
tho Pilato / vnde bat / dat he den licham Ihesu moechte affnemen.</seg>

<seg type="comment"> Einerley feilde Ioseph / noemliken / dat he
kleenmoedich vnde swack was ym louen / welcket he
nu van Gade entfanget / also dat he nu koenliken
vnde fry Christum doerue bekennen.
</seg>

<seg id="b.MAR.15.44">
	Pilatus oeuerst vorwunderde sick /
dat he rede dodt was / vnde reep dem
hoeuetmanne / vnde fragede en / yfft
he lange dodt gewest were /</seg> <seg altid="b.MAR.15.45">Vnde alse he ydt van dem hoeuetmanne eruaren hadde /</seg> <seg altid="b.MAT.27.58 b.MAR.15.45">gaff he Ioseph den licham</seg> <seg altid="b.MAT.27.58"> Ihesu / vnde beuoel / me scholde
en em geuen.</seg> <seg altid="b.MAT.27.59 b.MAR.15.46">Vnde Ioseph koffte linewandt.</seg> <seg altid="b.MAT.27.59" id="b.JOH.19.39">Dar quam oeuerst ock
Nicodemus / de voermals by nacht
tho Ihesu gekamen was / vnde brachte myrrhen vnde Aloen vnderandern
by hundert punden.</seg> <seg altid="b.MAT.27.59 b.LUK.23.53 b.MAR.15.46" id="b.JOH.19.40">Do nemen se



den licham Ihesu de affgenamen
was vam cruetze / vnde wuenden en in
rein linewandt / vnde buenden en in lynen laken mit speceryen / alse de Ioeden plegen tho begrauende.</seg>

<seg type="comment"> De framen vnde rechtuerdigen bringen

	Chrfistum den vorstouen thor rouwe / denn de godtlosen / de wile he leeuede vmmedreuen / vnde em neene
rouwe leten. Hyr synt nu alle dinck nyr / rein / vnde
wolruekende.
</seg>

<seg altid="b.MAT.27.60 b.LUK.23.53 b.MAR.15.46" id="b.JOH.19.41">
	Dar was oeuerst an der stedde / dar
he gecruetziget wart / ein garde / vnde ym garden ein nye graff / dat was
Iosephs / welcker he hadde laten
houwen in einen vels / in welcker noch
nuewele yemant gelecht was /</seg> <seg altid="b.MAT.27.60" id="b.JOH.19.42">Darsueluest leden se Ihesum hen / vmme
des ruestedages willen der Ioeden / de
wile dat de Sabbath anbrack / vnde
dat graff dar harde by was /</seg> <seg altid="b.MAR.15.46 b.MAT.27.60">Vnde
wolterden einen groten steen vor de
doer des graues /</seg> <seg altid="b.MAT.27.60">vnde gingen dar van.</seg>
<seg id="b.MAT.27.61" altid="b.MAR.15.47">Dar was oeuerst Maria Magdalena



vnde Maria Ioses / de setteden sick
yegen dat graff auer /</seg> <seg id="b.LUK.23.55" altid="b.MAR.15.47">Ock ander
frouwen / de Ihesu ock weren nageuolget van Galilea / segen tho / wor
he vnde wo syn licham gelecht wart.</seg>
<seg id="b.LUK.23.56">Se kerden oeuerst vmme vnde berededen de specerye vnde salue / vnde den
Sabbath auer weren se stille na dem
gesette.</seg>

<seg type="comment"> Gelick alse Adam gesuendiget hadde ym
garden / also wert Christus ock geuangen ym garden / vp dat he Adams suende vthdelge / Vnde do
he alle dinck vullenbfracht hadde / vnde den dodt
Ade auerwunnen / wert he ock ym garden begrauen
vnde steit dar ock van den doden wedderumme vp. Anbrack / Na dem gesette brack de Sabbath an / am auende / alse dar gescreuen steit / Leuit. xxiij. Van dem auende an / wente wedder an
den auent / scholle gy iuwe Sabbathe vyren.
</seg>

<seg type="comment">
 </seg>
<seg id="b.MAT.27.62">
	Des andern dages / dede volget na
dem ruestedach / quemen de Hogen
prester vnde Phariseyen samptlick tho
Pilato /</seg> <seg id="b.MAT.27.63">vnde spreken / Here wy hebben gedacht / dat desse voruoerer sprack



do he noch leuende / Ick wil na dren
dagen wedder vpstan /</seg> <seg id="b.MAT.27.64">Darumme
beuele / dat me dat graff vorware
wente an den druedden dach / vp dat
syne iuengern nicht kamen / vnde stelen en / vnde seggen thom volcke / he
ys vpgestan van den doden / vnde de
leste bedregerye werde erde denn de
erste.</seg> <seg id="b.MAT.27.65">Pilatus sprack tho en / Dar
hebbe gy de hoeders / ghaet hen / vnde
vorwaret ydt / alse gy weten.</seg> <seg id="b.MAT.27.66">Se gingen hen / vnde vorwarden dat graff
mit hoeders / vnde vorsegelden den
steen.</seg>

<seg type="comment"> Nu vorstan de voruoerers dat teken des
Prophetgen Ione / vnde de vploesigne edder thobrekinge des temples van Christo thouoern vorkuendiget. Dat se oeuerst seggen / na dren dagen / dar leegen se nicht anhne / Wente so secht Christus Marc.
viij. Vnde ydt ys eine hebreische wise so tho redende / na dren dagen / dat ys / vp den druedden dach /
alse ock anderswor steit / na achte dagen / dat ys /
vp den achten dach. Sues wen se wolden den veerden dach vorstan hebben / so hedden se gesecht / Beuele dat me dat graff vorware wente an den veer

den dach / nu seggen se oeuerst nicht wente vp den
veerden dach / suender wente vp den druedden dach. Vnde de leste bedregerye werde erge denn
de erste ". Gelikerwiss alse Caiphas / also seggen
se hyr ock vnwetende de warheit. En ys in der
warheit datsuelue wedderuaren / dat se tho kamende fruechteden / Wente de wile se namals als neene bote
deden / erreden se veel groeffliker denn voerhen. Edder so de loue der yennen de thouoern an Christum
loeueden / ein erdoem was / alse se denn meneden / so
ys he warliken namals veel groetter geworden vnde wider vthgebracht beide manck den Ioeden vnde Heiden denn thouoern / nicht darvth dat Christus van den Iuengern vth dem graue gestalen
were / alse se seggen / suender vth der warheit
syner vpstandinge / welckere namals
geprediget wart dorch de Apostel
in de gantzen werlt. Den vlyth
den se anwenden dat graff
tho bewarende / de dyet
en sueluest tho schaden vnde thor
vordoemenisse ".
</seg>

<seg type="comment">
Ende der Historien des
lidendes Christi.
</seg>

</div>
		</div>
	  
		 
<div type="section">

<seg type="headline">De vpstandinge vnde Hemmeluart
vnses Heren Ihesu Christi /
na den veer Euangelisten.</seg>

</div>
<div type="subsection">
<seg type="headline">Vor der Historien willen wy desse voerrede don / vth den
geschichten der Apostel vnde
den Epistel Pauli.</seg>

<seg type="comment">
 
CHristus ys gestoruen vor vnse suende / na der
scrifft / Vnde ys begrauen
vnde wedder vpgestan am druedden dage / na
 
der scrifft. Den sueluen hefft Godt vpgewecket am druedden dage / vnde en laten apenbar
werden / nicht allem volcke / suender den voervtherwelden tuegen van Gade / den Aposteln / de
mit em gegeten vnde gedruncken hebben / darna
 
alse he wedder vpgestan was. Welckeren he sick na
synem lidende leuendich bewiset hadde / dorch mannigerleye bewisinge / do he sick seen leth veertich



dage lanck / vnde redede mit en vam rike Gades /
 
Vnde boeth en tho predigende dem volcke / vnde
tuechenisse tho geuende / dat he ys geordent van
Gade ein richter der leuendigen vnde der doden.
Van dessem geuen alle Propheten tuechenisse / dat
dorch synen namen / alle de an en loeuen vorgeuinge der suende entfangen schollen / Dat ys de steen /
van iuw buwlueden vorworpen / de thom eggestene
geworden ys / vnde da ys in neenem andern heil /
Dar ys ock neen ander name vnder dem hemmel
den minschen gegeuen / dar wy schollen ynne
 
salich werden. Wo he oeuerst nu den synen
erschenen sy / do he vpgeloeset hadde de
smertde des dodes / nach dem ydt vnmoegelick was / dat he scholde
van em geholden werden /
dat wille wy na vnsem
vormoege vth den
scrifften der
Euangelisten
nauolgende
vorklaren vnde anteken.
</seg>



</div>
<div type="subsection">
<seg type="headline">De Vpstandinge Christu / Vth den
veer Euangelisten.</seg>

<seg altid="b.MAT.28.1 b.MAR.16.1">Do de Sabbath vorby was / koeften Maria Magdalena / vn de ander Maria / welckere genoemet
wert Iacobi / vnde
Salome / vnde Iohanna / vnde andere mit en / de mit Ihesu gekamen
weren vth Galilea specerye / vnde bereededen se / dat se quemen / vnde salueden Ihesum /</seg> <seg altid="b.LUK.23.56">Wente den Sabbath auer / weren se still gewest na
dem gesette.</seg>

<seg type="comment"> Lucas scrifft van den frouwen / dat se vam
graue gingen / vnde berededen de specerye. Vp dat
du oeuerst nicht vorstaest / alse hedden se des sueluen
auendes am frydage de specerye beredet / duedet he



sick sueluest vnde secht / Vnde den sabbath auer weren se stille na dem gesette / vnde kumpt so auerein
mit Marco / dede secht / se hebben de specerye gekofft / do de Sabbath vorby was. De Sabbath /
alse denn alle feste / ginck an des auendes thouoern /
vnde was des andern auendes vth / do moechte me
wol kopen vnde arbeiden.
</seg>

<seg altid="b.MAT.28.1 b.JOH.20.1 b.MAR.16.2"> Am auende oeuerst der Sabbathe / welcker anbricket am morgen
des ersten dages der Sabbathe / seer
fro / do ydt noch duester was quemen
se thom graue do de Suenne vpginck
vnde droegen de salue / de se beredet
hadden.</seg>

<seg type="comment"> De Ioeden heuen den dach an / van dem
auende thouoern / alse denn Genesis steit / Vnde vth
 
auent vnde morgen wart ein dach / Alse wy denn
thouoern ock van dem Sabbath gesecht hebben.
Derhaluen / dat hyr ym Texte gesecht werr / Am
auende der Sabbathe / dat ys so veel gesecht / alse in
der nacht / do de Sabbath vorby was / welckere nacht
sick negede thom dage / den wy den Sondach
heten. De Ioeden oeuerst heten en den einen edder
den ersten dach der Sabbathe. j. Corinth. xxj.
Acto. xx. dar van wert de Sunauent de soeuende
dach / welckeren se heten den Sabbath / edder ock
de Sabbathe / Acto.xiij.xvj. vnde xx. van welckerem de andern dage in der weken eren thonamen



hebben / na dem talle. So wil nu Mattheus dat de
ander dach na dem Sabbath / rede sy angebraken
gewest / ydt sy oeuerst noch etliker mathe duster gewest van dem vorgangen auende edder nacht / alse
denn de andern Euangelistren alle seggen. Ouerst
wo rymet sick dat / dar Marcus secht gelick alse de
andern / Seer fro / vnde settet dar doch balde tho /
Do de Suenne vpginck? Antwert / Suender twiuel
ys de nacht den frouwen lanck geworden / vnde
hebben sick gantz fro vgpemaket vnde synt thom
graue geghan. Ouerst de wile dat se vp dem wege
veel klagen / vnde sick veler vare befruechten / vnde
radtslagen ock thosamende / alse Marcus secht / We
woltert vns den steen aff van des graues doer?
gheit de suenne vp. Ock twizele ick dar nicht anne /
dat se de erdtbeueninge / dede schach / alse Mattheus
secht / do se vp dem wege weren / oc gantz seer vpgeholden hebbe / de wile vorscrecket oeuerst de Engel de hoeders van dem graue / dat me dar frye hentho ghan moege.

	Christus ys vggestan in der erdtbeuinge / gelick alse he ock in der erdtbeuinge gestoruen was /
Vnde dat schueth nicht ane orsake / Wente de dodt
vnde vpstandinge Christi / wenn se geprediget
worden / scholden de gantzen werlt bewegen Aggaiij. alse wy denn ock tho vnsen tiden seen / dat
( Godt hebbe loff ) Christus dodt vnde vpstandinge / dorch de predigen des Euangelion / de werlt
salichliken beweget / vp dat wy den annemen / de
van allen Heiden begert ys.</seg>



<seg id="b.MAT.28.2">
	Vnde sue / dar schach eine grote
erdtbeuinge / Wente de Engel des
Heren quam van hemmel heraff /
trat hentho / vnde wolterde den steen
van der doer / vnde settede sick darvp /</seg>
<seg id="b.MAT.28.3">Vnde syne gestalt was alse de blixem
vnde syn kledt wit alse de sne.</seg> <seg id="b.MAT.28.4">De hoeders oeuerst vorscroecken van fruchten
vnde worden alse werden se dodt.</seg>

<seg id="b.MAR.16.3">
	De frouwen oeuerst spreken vnderandern / We woltert vns den steen
van des graues doer?</seg> <seg altid="b.MAR.16.4">Wente he was
seer groth /</seg> <seg id="b.LUK.24.2" altid="b.MAR.16.4">Vnde se segen dar hen /
vnde worden enwar dat de steen affgewolter was vam graue /</seg> <seg id="b.LUK.24.3" altid="b.MAR.16.5">Vnde se
gingen henyn / in dat graff / vnde vuenden den licham des Heren Ihesu nicht</seg> <seg altid="b.JOH.20.18">Do lep Maria Magdalena hen
  solckes na to seggende.</seg> <seg id="b.LUK.24.4" altid="b.MAR.16.5">Vnde do de frouwen darumme bekummert weren / dat de
licham Iesu dar nicht enwas. Sue / do



treden twee menne by se mit blenckerenden kledern /</seg> <seg id="b.LUK.24.5" altid="b.MAR.16.5 b.MAR.16.6">vnde se vorscroecken /
vnde sloegen ere angesichte nedder
tho der erde. Do spreken de tho en /
Wat soeke gy den leuendigen by den
doden?</seg> <seg id="b.LUK.24.6">De ys hyr nicht / Dy ys vpgestan / Dencket daran / wo he iuw
sede / do he noch in Galilea was /</seg> <seg id="b.LUK.24.7">vnde sprack / Des minschen soene moth
auerantwerdet werden in de hende
der suender / vnde gecruetziget werden
vnde am druedden dage wedder vpstan.</seg> <seg altid="b.MAT.28.8" id="b.LUK.24.8">Vnde se dachten an syne wort /</seg>
<seg altid="b.MAT.28.8" id="b.LUK.24.9">vnde gingen vam graue / vnde vorkuendigeden dat alle den eluen / vnde
den andern althomal /</seg> <seg altid="b.MAT.28.8 b.LUK.24.10">vnde seden solckes den Aposteln /</seg> <seg altid="b.MAT.28.8" id="b.LUK.24.11">Vnde ere wort
duechten en euen alse werent meerken
vnde loeueden en nicht.</seg>

<seg type="comment">
	*> Dar ick hyr Marien Magdalenen late wech
lopen / vnde nicht syn by dessen gesichte der Engel
dat maket de apenbare bescriuinge ym Euangelio
Iohannis / dar se also secht / Se hebben den Heren



wech genamen ". Item heffstu en wech gedragen Wenn se dyth mit den andern / geseen vnde gehoert
hedde / so hedde se ock wol dar van geredet alse de
andern. Se loppet hen vam graue vnde vorkuenddiget den beiden Iuengern / dat des Heren licham
nicht ys ym graue / De wile bekuemmern sick de
andern frouwen by dem graue / vnde sen vnde hoeren / dat hyr gescreuen steit / vnde ghan wech solckes na tho seggende. Ouerst Maria Magdalena
kumpt mit den beiden loepers wedder thom graue /
vnde blifft dar alse de beiden wedder wech ghan /
vnde sueth de Engel / dar na den Heren alder erst
vor allen. Hyr moechte oeuerst yemant seggen /
Scrifft doch Lucas also / Idt was oeuerst Maria
Magdalena / vnde Iohanna / vnde Maria Iacobi / ande andere mit en / de solckes den Aposteln seden / Dat ludt yo gerade alse hebbe Maria Magdalena dyth gesichte der Engel mede geseen vnde
gehoert / welcker se mit den andern ock na secht?
Dar antwerde ick also tho / De wile Lucas ym
scriuende veel vthe laten wil / alse dat sick de Here
den frouwen apenbart hebbe / suenderliken Marien Magdalenen / welcker de andern Euangelisten
scriuen / so secht he koertliken in einem Summen /
dat de frouwen nicht ys geloeuet worden / do se
seden / wat se gesen vnde gehoert hadden / Maria sede er deel / vnde de andern ock er deel / alse du hyr in
der Historien suest.
</seg>

<seg altid="b.JOH.20.2">
	Do oeuerst Maria Magdalena so
loppet ( alse gesecht ys ) kumpt se tho



Simon Petro vnde tho dem andern
Iuenger / den Ihesus leff hadde / vnde sprickt tho en / Se hebben den Heren weck genamen vth dem graue /
vnde wy weten nicht / wor se en hen
gelecht hebben.</seg>

<seg id="b.JOH.20.3" altid="b.LUK.24.12">Do ginck Petrus vnde de ander
Iuenger henvth / vnde quemen tho
dem graue /</seg> <seg id="b.JOH.20.4">De twe lepel oeuerst mit
einenander / vnde de ander iuenger leep
voer vth / sneller denn Petrus / vnde
quam am ersten thom graue /</seg> <seg id="b.JOH.20.5">kiket
dar henyn / vnde sueth de linen laken
gelecht / he ginck dar oeuerst nicht henyn.</seg> <seg id="b.JOH.20.6" altid="b.LUK.24.12">Do kumpt Simon Petrus em
na / vnde ginck henyn in dat graff /
vnde sueth den linen laken gelecht /</seg>
<seg id="b.JOH.20.7">vnde den swethdoeck / de Ihesu vmme / dat hoeuet gebunden was / nicht
by den linen laken gelecht / suender allene tho hope gewunden an einen
suendergen ordt.</seg> <seg id="b.JOH.20.8">Do ginck dar ock de



ander iuenger henyn / de am ersten
thom graue quam / vnde sych ydt /
vnde loeuede es /</seg> <seg id="b.JOH.20.9">wente se wussten de
 
scrifft noch nicht / dat he van den doden wedder vpstan moste.</seg> <seg id="b.JOH.20.10">Do gingen de Iuengern wedder thosammende /</seg> <seg altid="b.LUK.24.12">Vnde Petrus vorwunderde
sick wo ydt thoginge.</seg>

<seg type="comment"> Thosammende / Dat ys / in er hus. Se hebben darbuten nicht lange getoeuet / wengte se fruechteden sick. De frouwen weren dar koener denn se.
</seg>

<seg id="b.JOH.20.11">Maria oeuerst stundt vor dem graue vnde wenede darbuten. Alse se nu
wenede / kiket se in dat graff /</seg> <seg id="b.JOH.20.12">vnde sueth
twe Engel in witten kledern sittende
einen thon hoeueden / vnde den andern
thon voeten / dar se den licham Ihesu hen gelecht hadden /</seg> <seg id="b.JOH.20.13">vnde de sueluen spreken tho er / Frouwe / wat we
nestu? Se sprickt tho en / Se hebben
mynen Heren wech genamen / vnde
ick weth nicht / wor se hen gelecht



hebben.</seg> <seg id="b.JOH.20.14">Vnde alse se dat sede / wende se
sick toruegge / vnde sueth Ihesum stande / vnde wett nicht / dat ydt Ihesus
ys.</seg> <seg id="b.JOH.20.15">Ihesus sprickt tho er / Frouwe /
wat wenestu? wene sochstu ? Se me
net / ydt sy de gardener vnde sprickt
tho em / Here / heffstu en wech gedragen ? so segge my / wor heffstu en
hen gelecht? so wil ick en halen.</seg> <seg id="b.JOH.20.16">Ihe
sus sprickt tho er / Maria. Do wende
se sick vmme vnde sprickt tho em /
Rabuni / dat hett / Meister.</seg> <seg id="b.JOH.20.17">Ihesus
sprickt tho er / Roere my nicht an /
wente ick bin noch nicht vpgeuaren
tho mynem vasder / gha oeuerst hen
tho mynen broedern / vnde segge en /
Ick vare vp tho mynem vader vnde
tho iuwem vader.</seg>

<seg type="comment"> Christus wert dorch den louen angeroert /
Luce viij. Derhaluen roere my nicht an / wente du
loeuest noch nicht / dat de / denn du sochst vnde menest
he sy wech genamen / vorklaret sy. Loeue vnde predige dith Euangelion / noemliken / Ick vare vp tho



mynem Vader vnde tho iuwem Vader ". Dat ys
Ick bin vorklaret / tho der rechern handt Gades
des Vaders / de myn vnde iuw is / Vmme iuw minschen willen / bin ick minsche geworden / vnde wy
hebben einen gemenen Vader vnde Godt / Gy ( so
gy loeuen ) syn myne broeder geworden / dorch mynen dodt vnde vorklaringe. Psal.xxj.Heb.ij. Vnde
kinder Gades Iohan.j.
</seg>
  
	<seg altid="b.MAR.16.9">Dyth ys de Maria Magdalena /
van welckerer Ihesus soeuen dueuel
vthgedreuen hadde / welckerer he am
alder ersten erscheen / do he vpgestan
was / fro am ersten dage der Sabbathe.</seg> <seg id="b.MAR.16.10" altid="b.JOH.19.18">Vnde se ginck hen / vnde vorkuendigede denn / de mit em gewest weren / dede lede droegen vnde weneden /</seg>
<seg altid="b.JOH.19.18">dat se den Heren geseen hedde / vnde
  he solckes tho er gesecht hedde.</seg>
  <seg altid="b.JOH.19.18" id="b.MAR.16.11">Vnde de sueluen / do se hoerden dat he leuede / vnde er were erschenen / loeueden se es nicht.</seg>

<seg altid="b.MAR.16.5">De frouwen oeuerst gingen henyn
in dat graff / vnde segen einen iuengelinck thor rechtern hand sittende /



</seg> <seg altid="b.MAT.28.3 b.MAR.16.5">de hadde ein lanck witt kledt anne /
  vnde se entsetteden sick /</seg> <seg altid="b.MAT.28.3">Idt was oeuerst
de Engel des Heren.</seg> <seg id="b.MAT.28.5" altid="b.MAR.16.6">He sprack oeuerst tho en / Entsettet iuw nicht /
ick weth ydt / dat gy Ihesum van
Nazareth den gecruetzigeden soeken /</seg>
<seg id="b.MAT.28.6" altid="b.MAR.16.6">He is vpgestan / alse he gesecht hefft
kamet heer / vnde seeth de stedde / dar
de Here gelegen hefft /</seg> <seg id="b.MAT.28.7" altid="b.MAR.16.7">vnde ghaet endigen hen / vnde segget ydt synen Iuengern / vnde Petro dat he vpgestan sy
van den doden / Vnde seeth / he wert
vor iuw hen ghan in Galilea / Dar
werde gy en seen / alse he iuw gesecht
gefft / Seeth / ick hebbet iuw gesecht.</seg>

<seg type="comment"> In desser Historien wert thom ersten gehandelt van dem leddigen graue / Darna erschynet
Ihesus Marien allene / by dem graue / Darumme
keren ock de andern frowen wedderumme / begeren
tho seende / dat Maria geseen hadde / vnde Maria is
ere leidesmansche / vnde voeret se wedder thom graue. Vnde darumme seen se thom ersten ( gelick alse
Maria thouoern gedan hadde ) yfft dar ock wat sy



ym graue / darna seen se Ihesum / vp dat se nicht
twiuelden. Vnde ym louen roeren se en nu an / so
doch thouoern Marien solckes tho doende vorbaden was / de wile dat se noch nicht loeuede ". Wo desse Engel troestliken redet mit den
frouwen / scrifft Mattheus vnde Marcus / In wat
gestalt oeuerst / dat bescrifft Marus allene / Den
screckliken Engel oeuerst darbuten vp dem stene /
alse Mattheus scrifft / holde ick hebben allene de
hoeders des graues geseen / do de erdtbeuinge schach /
Dat Euangelion Matthei kan solcke meninge
wol liden / vnde dat Euangelio Marci voerdert
solcken vorstandt.
</seg>

<seg altid="b.MAT.28.8" id="b.MAR.16.8">Vnde se gingen hastigen thom
graue henvth / mit fruchten vnde groter frowede / vnde lepen / dat se ydt
synen iuengern vorkuendigeden / Wente en was ein tzeterent vnde entsettent
angekamen / vnde seden nemande
nichtes / wente se fruechteden sick.</seg>

<seg altid="b.MAT.28.8">Vnde do se hen gingen synen iuengern ydt tho vorkuendigende /</seg> <seg id="b.MAT.28.9">Sue /
do beiegende en Ihesus vnde sprack /



Weset gegroetet / Vnde se treden tho
em vnde grepen an syne voete / vnde
vellen vor em nedder.</seg> <seg id="b.MAT.28.10">Do sprack Ihesus tho en / Fruechtet iuw nicht /
ghaet hen / vnde vorkuendiget ydt mynen
broedern / dat se ghan in Galilea / darsueluest werden se my seen.</seg>

<seg type="comment"> De Engel hadde en thouoern vorkuendiget
dat Euangelion / alse he sprack / Fruechtet iuw nicht
Ouerst Christus vorloeset se alder erstren recht van
dem fruchten.
</seg>

<seg id="b.MAT.28.11">	DO se oeuerst hen gingen / sue /
do quemen etlike van den hoeders in
de stadt / vnde vorkuendigeden den
Hogen prestern / allent wat dar gescheen was.</seg> <seg id="b.MAT.28.12">Vnde se quemen thosammende mit den Oldesten / vnde
heelden einen radt / vnde geuen den
krigesknechten geldes genoch /</seg> <seg id="b.MAT.28.13">vnde
spreken / Segget / syne iuengern in quemen des nachtes / vnde stelen en / de
wile dat wy slepen /</seg> <seg id="b.MAT.28.14">Vnde so ydt worde



vthkamen by dem Landpleger / wilke wy en stillen / vnde beschaffen / dat
gy seker syn.</seg> <seg id="b.MAT.28.15">Vnde se nemen dat gelt /
vnde deden / alse en geleret was. Vnde solcke rede ys ruechtich geworden /
by den Ioeden / wente hueden in den
dach.</seg>

<seg type="comment"> Leuer wo doerften edder koenden de Iuengern
den licham Christi stelen / de wile me by dem graue hoeders hadde / vnde dat ghraff vorsegelt was?
Ia erer neen doerfte ock van fruchten Christum bekennen / ick swige denn dat se en scholden stelen.
Edder wo koenden se solck einen groten steen vam
graue woltern / dat se de krigesknechte nicht vpweckeden ? So se denn de licham edder corper
wech genamen hebben / wo kumpt ydt denn / dat se
de linen laken ock nicht mede wech genamen hebben / in welckere Christus gewunden was na der
Ioeden gewanheit / Suenderliken de wile se see ankleuende weren am coerper vmme der myrrhen
vnde andern salue willen?

	Hyr sue ock de blintheit desses volckes / Se loeuen
einer apenbaren loegen. De krigesknechte seggen
se hebben geslapen / satsuelue moth der ein war edder gelagen syn / Vnde so ydt gelagen ys / so scholden se yo den loegenreders nicht geloeuet hebben /
Isset oeuerst war / dat se geslapen hebben / wo ysset
denn thogeghan dat se ym slape geseen hebben dat



se betuegen? Derhaluen bliuen se loegeners / vnde
de loegen blifft ock by en / De warheit oeuerst by vns
Einerley do se doch / Wedder eren egen willen bekennen se mit vns / dat Christus nicht sy ym graue.
</seg>

<seg id="b.LUK.24.13" altid="b.MAR.16.12">Vnde sue / twe van en gingen dessueluen dages in ein bleck / dat was van
Ierusalem soestich veldt weges / des
name hett Emmahus /</seg> <seg id="b.LUK.24.14">vnde se rededen mit einander van alle dessen geschichten.</seg> <seg id="b.LUK.24.15" altid="b.MAR.16.12">Vnde ydt geschach / do se so
rededen vnde befrageden sick miteinander / nalede sick Ihesus tho en / vnde
wanderde mit en.</seg> <seg id="b.LUK.24.16">Ouerst ere ogen
 
worden geholden / dat se en nicht kenden.</seg> <seg altid="b.MAR.16.12">Wente in einer andern gestalt
erscheen he en.</seg>

<seg type="comment"> In einer andern gestalt erschynet he en /
Wente gelick alse se en heelden / so erscheen he en /
Vor einen pelgrimen heelden se en / so erscheen he en
ock alse ein pelgrime vnde froemdelinck. Marien
erscheen he ock alse ein gardener / de wile se en vor
einen gardener heelt.
</seg>

<seg id="b.LUK.24.17">He sprack oeuerst tho en / Wat synt
dat vor rede / de gy twischen iuw handeln vnderwegen / vnde syn trurich?</seg>



<seg id="b.LUK.24.18">Do antwerde ein mit namen Cleophas vnde sprack tho em / Bistu allene manck den froemdelingen to Ierusalem / de nicht wete / wat in dessen
dagen darbinnen gescheen ys ?</seg> <seg id="b.LUK.24.19">Vnde he sprack tho en / Wat ? Se spreken oeuerst tho em / Dat van Ihesu
 
van Nazareth / dede was ein Prophete mechtich van daeth vnde woerden vor Gade vnde allem volcke /</seg> <seg id="b.LUK.24.20">wo
en vnse Hogen prester vnde oeuersten
auerantwerdet hebben thor vordoemenisse des dodes vnde gecruetziget.</seg>
<seg id="b.LUK.24.21">Wy oeuerst hapenden / he scholde Israel vorloesen / Vnde bauen dat alle ys
huedden de druedde dach / dat solckes
geschen ys.</seg> <seg id="b.LUK.24.22">Ock hebben vns vorscrecket etlicke frouwen der vnsen / de synt
fro by dem graue gewest /</seg> <seg id="b.LUK.24.23">hebben synen licham nicht geuunden / kamen
vnde seggen / se hebben ein gesichte der
Engel geseen / dede seggen / he leeue /</seg>



<seg id="b.LUK.24.24">Vnde etlike van vns gingen hen thom
graue / vnde vuendent so / alse de frouwen seden / oeuerst en vuenden se nicht.</seg>

<seg type="comment"> Se hadden dat wort / dat Christus am
druedden dage wedder vpstan scholde / Ouerst hyr
suestu / wo gantz swar dat ydt sy / allene am bloten
worde Gades tho hangende / wenn me dat wedderdeel sueth vnde nicht weinigers vor ogen ys / den
dat dat wort scholde war syn. Ia se twiueln noch /
alse se hoeren / dat he rede vpgestan sy / na dem worde dat he en gesecht hadde.
</seg>

<seg id="b.LUK.24.25">Vnde he sprack tho en / O gy doren vnde traech van herten / tho loeuen
de alle dem / dat de Propheten gesecht hebben /</seg> <seg id="b.LUK.24.26">Moste Christus nicht
solckes liden vnde tho syner herlicheit
ynghan?</seg> <seg id="b.LUK.24.27">Vnde hoeff an van Mose
vnde allen Propheten / vnde lede en
alle scrifft vth / de van em gesecht
weren.</seg>

<seg type="comment"> Idt ys eine dorheit / dat me Mosi vnde den
Propheten nicht loeuet / Luce xvj. welckere tuchenisse geuen van der gerechticheit Gades dorch Christum Rom.iij. Dar van liss dat boekeschen Doctoris Martini Luthers dat Christus ein gebarn
Ioede sy.
</seg>



<seg id="b.LUK.24.28">Vnde se quemen harde by dat bleck
dar se hen gingen / vnde he stelde sick
alse wolde he voerder ghan /</seg> <seg id="b.LUK.24.29">vnde se
noededen en vnde spreken / Bliff by
vns / wente ydt wil auent werden /
vnde de dach hefft sick geneget. Vnde he ginck henyn by en tho bliuende.</seg>

<seg id="b.LUK.24.30">Vnde ydt geschach / do he mit en
thor tafeln sat / nam he dat brodt /
danckede / brack ydt / vnde gaff ydt
en.</seg> <seg id="b.LUK.24.31">Do worden ere ogen geoepent /
vnde erkenden en. Vnde he vorswandt
vor en.</seg> <seg id="b.LUK.24.32">Vnde se spreken vnderandern /
Brende vnse herte nicht in vns / do
he mit vns redede vp dem wege / alse
he vns de scrifft oepende?</seg>

<seg type="comment"> Gelick alse he sick thouoern yeden se heelt in
einer andern gestalt / also stelt he sick hyr ock alse
wolde he voerder ghan / vp dat se en noeden / Se koenden en nicht vorlaten / de wile he er herte angesticket vnde ydt bernende gemaket hadde dorch syn wort. Ade vnde Eue synt ock de ogen geoepent / oeuerst
solckes schach dort / thor erkentenisse des gesettes
vnde der suende / Hyr oeuerst werden se geoepent / vp



dat Christus vnde dat Euangelion geseen vnde erkent werden / welcker ys de ewige gerechticheit.
</seg>

<seg id="b.LUK.24.33">Vnde se stuenden vp tho der sueluen
stunde / kerden wedder umme na Ierusalem / vnde vuenden de eluen vorsammelt vnde de by en weren /</seg> <seg id="b.LUK.24.34">welckere spreken / De Here ys warhafftigen vgpestan / vnde Simoni erschenen.</seg> <seg id="b.LUK.24.35">Vnde se vortelden en / wat vo dem
wege geschen was / vnde wo he van en
erkant werde / an deme / do he dat brot
brack /</seg> <seg altid="b.MAR.16.13">Vnde den loeueden se ock nicht</seg>
<seg altid="b.JOH.20.19">Idt was oeuerst am auende des sueluen
Sabbaths vnde de doere weren thogeslaten / dar de Iuengern vorsammelt
weren / vth fruechten vor den Ioeden.</seg>

<seg type="comment"> Vnde vuenden de eluen by einander ". Eluen
secht he / so doch Thomas / alse Iohannes secht / dat
nicht gewesen ys. Desse frage wert also vpgeloeset
na de meninge S. Augustini / noemliken / dat Thomas wech geghan sy / eer Ihesus quam / alse denn
Iohannes in synem Euangelio ock betueget / vnde
dat he rede gelikerwyss alse vorloechene he nicht /
dat Thomas yegenwardich gewesen sy / do de twe



Iuengern quemen. Ouerst my duencket / dat dat wort
Eluen / sy gesettet vor dat wort / Apostel / Se heten
de Eluen / vmme erers tals willen / wo wol se nicht
alle yegenwardich syn. Wente hyr werden se Eluen
genoemet / de wile sick Iudas gehenet hadde / so se
doch thouoern Twoelue genoemet worden / Vnde Paulus noemet se na dem olden namen / Twoelue.j.Corint.xv. Darna ys he geseen worden van den twoeluen / so doch tho der sueluen tidt erer nicht twoelue
weren / Wo wol an dem sueluen orde Pauli / ym latinschen Texte / sueslange vnrecht gelesen ys Eluen
vor Twoelue / de wile de Grekesche text / Twoelue /
hefft / dar se denn neene achtinge vp gehat hebben /
noch vp de wise tho redende tho der sueluen tidt
gewoenlick. Na der sueluen wise secht ock Iohannes
Thomas ein van den twoeluen / so doch erer men eluen weren / wente Iudas hadde sick rede gehenget.
</seg>

<seg altid="b.JOH.20.19" id="b.LUK.24.36">Do se dar oeuerst van rededen /
quam Ihesus sueluest / vnde trat ynt
middel / vnde sprack tho en / Frede
sy mit iuw.</seg> <seg altid="b.MAR.16.14">Vnde schalt eren vnlouen vnde eres herten hardicheit / dat
se nicht geloeuet hadden / denn / de
en geseen hadden wedder vpgestan.</seg>
<seg id="b.LUK.24.37">Se vorscroecken oeuerst vnde fruechteden sick / meneden / se segen einen geist.</seg>



<seg id="b.LUK.24.38">Vnde he sprack tho en / Wyt syn
gy so vorscrocken? vnde warumme
kamen solcke gedancken in iuwe herte.</seg>
<seg id="b.LUK.24.39">Seeth myne hende vnde myne voete /
Ick bint sueluest / Voelet my vnde seeth
wente ein geist hefft neen flesch vnde knaken / alsegy seen / dat ick hebbe.</seg>
<seg id="b.LUK.24.40" altid="b.JOH.20.20">Vnde do he dat sede / wisede he en
hende vnde voete /</seg> <seg altid="b.JOH.20.20">vnde syne syden.
DO worden de Iuengern fro / do se
den Heren segen.</seg>

<seg id="b.LUK.24.41">Do se oeuerst noch nicht loeueden
van frowden / vnde sick verwunderden / sprack he tho en / Hebbe gy hyr
wat tho ethende ?</seg> <seg id="b.LUK.24.42">Vnde se leden em
ein stuecke vam gebraden vische vnde
honnich voer /</seg> <seg id="b.LUK.24.43">vnde he nam ydt vnde
att ydt vor en.</seg>

<seg id="b.LUK.24.44">He sprack oeuerst tho en / Dat synt
de rede / de ick tho iuw sede / do ick
noch by iuw was / Wente ydt moth
althomal voluuellet werden / wat van



my gecreuen ys ym gesette Mosi / in
den Propheten / vnde in den Psalmen.</seg> <seg id="b.LUK.24.45">Do oepende he en vorstentenisse / dat se de scrifft vorstuenden /</seg> <seg id="b.LUK.24.46">vnde sprack tho en / Also ysset gescreuen
vnde also moste Christus liden vnde
wedder vpstan van den doden am
druedden dage /</seg> <seg id="b.LUK.24.47">vnde predigen laten
in synem namen / bote vnde vorgeuinge der suende manck allen voelckern
vnde anheuen tho Ierusalem.</seg> <seg id="b.LUK.24.48">Gy
 
oeuerst syn des alle tuegen.</seg> <seg id="b.JOH.20.21">Vnde he
sprack noch ein mal tho en / Frede
sy mit iuw Gelick alse my de Vader gesent hefft / so sende ick iuw.</seg> <seg id="b.JOH.20.22">Vnde do he dat sede / bless he se an / vnde
sprickt tho en / Nemet hen den hilligen geist /</seg> <seg id="b.JOH.20.23">den gy de suende vorlaten /
den synt se vorlaten / vnde den gy se
beholden den synt se beholden.</seg>

<seg type="comment"> Christus de vnse frede ys / alse he van
desser werlt schedede / leth he vns den frede / vnde



bringet ock wedderumme mit sick den frede / Ouerst vp dat de frede dat ys / dat Euangelion angenamen worde / vorscrecke he thouoern de conscientien vnde straffed den vnlouen. Gelick alse my ". Dat ys eine grote eere
der yennen dede gesent syn / oeuerst dem flesche ys
se sur vnde bitter / Ouerst dat flesch doeue sick
nichtes anders droemen laten / Wente des cruetzes
moethen se vorwachtende syn. Idt wert en hyr
vpgelecht. Nemet hen den hilligen geist ". Darumme
vorheuen sick gutes dages erer gewalt vorgeues
de yennen / de neen ampt des geistes driouen / dat ys /
de nicht predigen dat Euangelion ij.Corinth.iij.
menen mit erer wreueln gewalt tho loesende vnde
tho bindende / welckere doch Gades macht vnde
gewalt ys / van Christo der Christenheit gegeuen /
Matth. xvj.vnde.xviij. noemliken einen suender mit
Gades worde gewissliken fry tho sprekende / vnde
einem vnboethferdigem syn vordoemenisse gewisliken vor de ogen tho stellende vnde kundt tho
doende. Sodan ordel moth gewissliken nicht feilen
suender moth gelden ym hemmel. Vnde dat ys dat /
dat ym vuerigen Texte gesecht wert / He wert predigen laten in synem namen / bote vnde vorgeuinge der suende ".</seg>


<seg type="comment">Hyr endet sick de Historie
des Paschedages</seg>



<seg id="b.JOH.20.24">Thomas oeuerst der twoeluen ein /
dede hett / Tweseke / was nicht by en
do Ihesus quam.</seg> <seg id="b.JOH.20.25">Do seden de andern iuengern tho em / Wy hebben
den Heren geseen. He sprack oeuerst
tho en / Idt sy denn / dat ick in synen henden see de male der negel / vnde legge myne vinger in de male der
negel / vnde legge myne handt in syne syden wil icks nicht loeuen.</seg>

<seg type="comment"> Gelick alse Petrus den Heren moste vorsaken
also moste Thomas vnloeuich werden / oeuerst dat
alle vmme vnsent willen. Vnse salicheit oeuerst ys
vthgedruecket in dessen woerden / Salich synt / de
nicht seen vnde doch loeuen.
</seg>

<seg id="b.JOH.20.26">Vnde auer achte dage weren syne
iuengern oeuermals darbynnen / vnde
Thomas mit en / Ihesus kumpt /
do de doer thogeslaten weren / vnde
trit ynt middel / vnde sprickt / Frede sy
mit iuw.</seg> <seg id="b.JOH.20.27">Darna sprickt he tho Thoma / Recke dyne vinger heer / vnde sue



myne hende / vnde recke dyne handt
heer / vnde legge se in myne syden /
vnde wes nicht vnloeuich / suender
loeuich.</seg> <seg id="b.JOH.20.28">Thomas antwerde vnde
sprack tho em / Myn Here vnde myn
Godt.</seg> <seg id="b.JOH.20.29">Ihesus sprickt tho em / De
wile dat du my geseen heffst Thoma / so loeuestu / Salich synt / de nicht
seen vnde doch loeuen.</seg>

  <seg id="b.JOH.21.1">Darna apenbarde sick Ihesus
oeuermals an dem meere by Tiberias
He apenbarde sick oeuerst also /</seg> <seg id="b.JOH.21.2">Dar
was by einander Simon Petrus
vnde Thomas / dede hett / Tweseke /
vnde Nathanael van Cana Galilee
vnde de soens Zebedei / vnde twe ander syner iuengern.</seg> <seg id="b.JOH.21.3">Simon Petrus
sprickt tho en / Ick wil hen vischen
ghan. Se spreken tho em / So wille
wy mit dy ghan. Se gingen henvth



vnde treden also balde ynt schip / vnde in der sueluen nacht venge se nichtes.</seg>

<seg type="comment"> De Christen nsynt plichtich vnde schueldich sick mit der handt tho ernerende Ephe.iiij.
vnde ij. Thessalo. iij. Idt sy denn dat se Gades
wort predigen ".
</seg>

<seg id="b.JOH.21.4">Do ydt nu oeuerst morgen was / stund
Ihesus am oeuer / oeuerst de iuengern
wuesten nicht / dat ydt Ihesus was.</seg>
<seg id="b.JOH.21.5">Ihesus sprickt tho en / Kinder / hebbe gy nichtes tho ethende ? Se antwerden em / Neen.</seg> <seg id="b.JOH.21.6">He sprack oeuerst
to en / Werpet dat nett vth tho der
rechtern handt des schepes / so werde gy wat vinden. Do woerpen se ydt
vth / vnde koendens nicht meer theen
van veelheit der vische.</seg>

<seg type="comment"> Dat nett der predigen des Euangelion
wert vthgeworpen vnde vthgebredet / vnde de
gantze nacht arbeidet me vorgeues / so lange wente dat de morgen anbricket vnde Christus sueluest
kumpt vnde yegenwardich ys. De Apostel synt



wol deners des wordes / oeuerst Christus leret dorch
synen geist. Van dessem visch vange itt Christus
Iohan.iiij. Ick hebbe eine ander spise tho ethende
dar wete gy nicht van. Item wenn me mit der predigen des gesettes vischen wil ane Christum / so
gheit nemant tho Gade henyn mit guder conscientien. Ouerst dat Euangelion van Christo beualen / dat deit de daeth / vnde maket eine gude coscientien ".
</seg>

<seg id="b.JOH.21.7">Do secht de Iuenger den Ihesus
leff hadde / tho Petro / Ydt ys de
Here. Do Simon Petrus hoerde /
dat ydt de Here was / goerdede he dat
hemmet vmme sick / wente he was
naket / vnde warp sick ynt meer.</seg> <seg id="b.JOH.21.8">De
andern iuengern oeuerst quemen vp dem
schepe / wente se weren nicht verne
vam lande / suender by twe hundert
elen / vnde toegen dat nett mit den visschen.</seg> <seg id="b.JOH.21.9">Alse se nu vthtreden vppet land /
segen se dar kale gelecht vnde vische
darvp / vnde brodt.</seg> <seg id="b.JOH.21.10">Ihesus sprickt tho
en / Bringet her van den vischen de gy
ytsundes geuangen hebben.</seg> <seg id="b.JOH.21.11">Simon



Petrus stech henyn / vnde toech dat nett
vppet landt / vull groter visch / hundert vnde dre vnde voefftich / Vnde
wo wol erer so veel weren / thoreth
doch dat nett nicht.</seg> <seg id="b.JOH.21.12">Ihesus sprickt
tho en / Kamet vnde holdet maltidt.
Nemandt oeuerst manck de iuengern
doerfte en fragen / wol bistu? wente se
wusten / dat ydt de Here was.</seg> <seg id="b.JOH.21.13">Do
kumpt Ihesus vnde nympt dat brodt
vnde gifft ydt en / dessueluen geliken
ock den visch.</seg> <seg id="b.JOH.21.14">Dat ys nu dat druedde
mal / dat Ihesus synen iuengern
apenbart ys / nach dem he van den
doden vpgestan ys.</seg>

<seg type="comment"> Synen Iuengern / dat ys / den Aposteln /
mit den andern vorsammelt / Wente dat ys gewiss / dat Iohannes nicht hefft geseen vp de gesichte der frouwen / de wile he sues sueluest veererley
erschyninge bescrifft / Ock sueth he dar nicht hen /
dat de Here etlicken in suenderheit erschenen ys /
alse Petro vnde Iacobo.
</seg>



  <seg id="b.JOH.21.15">Do se nu maltidt geholden hadden / sprickt Ihesus tho Simon Petro / Simon Iohanna heffstu my
leuer denn my desse hebben ? He
sprickt tho em / Ia Here / du west /
dat ick dy leff hebbe. He sprickt to
em / Weide myne lammer.</seg> <seg id="b.JOH.21.16">He sprickt
oeuerst thom andern mal tho em / Simon Iohanna / heffstu my leff?
He sprickt tho em / Ia Here / du
west / dat ick dy leff hebbe. He sprickt
tho em / Weide myne schape.</seg> <seg id="b.JOH.21.17">He
sprickt thom druedden mal tho em /
Simon Iohanna heffstu my leff?
Petrus wart trurich / dat he thom
druedden mal tho em sede / heffstu
my leff / vnde sprack tho em / Here
du west alle dinck / du west / dat ick
dy leff hebbe. Ihesus sprickt tho em
Weide myne schape.</seg>

<seg type="comment"> Idt sy denn dat du Christum leff hebbest /
werstu de schape nicht weiden / Werstu se oeuerst
weiden / so wert dat cruetze volgen.
</seg>



  <seg id="b.JOH.21.18">Warliken warliken ick segge dy /
do du iuenger werest / goerdestu dy sueluest / vnde wanderdest wor du hen
woldest / wennh du oeuerst olt werst /
werstu dyne hende vthstrecken / vnde ein ander wert dy goerden vnde voeren / wor du nicht hen wult.</seg> <seg id="b.JOH.21.19">Dat sehe oeuerst / tho beduedende / mit
welkerem dode he Godt prisen
worde. Do he oeuerst dat gesecht
hadde / sprickt he tho em / Volge my
na.</seg> <seg id="b.JOH.21.20">Petrus oeuerst wende sick vmme /
vnde sach den iuenger volgen / den
Ihesus leff hadde / de ock an syner
borst im auent ethende gelegen hadde / vnde gesecht / Here / wol ysset
de dy vorret?</seg> <seg id="b.JOH.21.21">Do Petrus dessen sach
sprickt he tho Ihesu / Here / wat
schal desse oeuerst?</seg> <seg id="b.JOH.21.22">Ihesus sprickt
tho em / So ick wil / dat he bliuw /
wente dat ick kame / wat gheit ydt
dy an? volge du my na.</seg> <seg id="b.JOH.21.23">Do ginck ein



 
sproeke vth manck den broedern / desse
iuenger steruet nicht. Vnde Ihesus
sede nicht tho em / He steruet nicht /
suender / so ick wil / dat he bliue / wente dat ick kame / wat gheit ydt dy an?</seg>
<seg id="b.JOH.21.24">Dyth ys de iuenger / de van dessen
dingen tueget / vnde hefft dyth gescreuen / vnde wy weten / dat syne tuechenisse war ys.</seg>

<seg type="comment"> Alle rechtschapen Christen prisen Godt /
oeuerst de eine sues / de andere so / Erwele dy nicht
Sanct Franciscus regeln / edder eine andere / erwele dy ock neene suenderlike wercke / Suender Petrus drege syn cruetze / Iohannes wert syn ock wol
vinden / vnde du dyn ock / Wenn dy ein ander
voeren wert / dar du nicht hen wult / so sue tho dat
du denne Gades willen nicht vorsmadest / De
yennen de egen erdichtede vnde erwelede wercke
annemen vnde en volgen / de volgen erem egen willen / vnde nicht dem willen Gades. Dar enbauen synt solcke wercke ock godtloss / darumme dat
me in se vortruwet.
</seg>
<seg id="b.MAT.28.16">Ouerst de eluen Iuenger gingen
in Galilea / vp einen berch / dar se
Ihesus hen bescheden hadde /</seg> <seg id="b.CO1.16.5">Vnde
dar ys he geseen worden / van meer



denn viff hundert broedern vp ein
 
mal / der noch vele leuen / etlike oeuerst
synt entslapen.</seg> <seg id="b.MAT.28.17">Vnde do se en segen
vellen se vor em nedder. Etlike oeuerst
twiuelden.</seg> <seg id="b.MAT.28.18">Vnde Ihesus trat tho
en / redede mit en vnde sprack / My
ys gegeuen alle gewalt in hemmel vnde
erden /</seg> <seg altid="b.MAR.16.15 b.MAT.28.19">darumme ghat hen / in de
gantzen werlt / vnde prediget dat Euangelion / aller Creatur /</seg> <seg altid="b.MAT.28.19">vnde leret
alle voelcker / vnde doepet se in dem namen des Vaders / vnde des Soens /
vnde des hilligen Geistes /</seg> <seg altid="b.MAT.28.20">vnde leret se
holden / allent wat ick iuw beualen
hebbe.</seg> <seg id="b.MAR.16.16">Wol dar loeuet vnde gedofft
wert / de wert salich werden / Wol
oeuerst nicht loeuet / de wert vordoemet
werden.</seg> <seg id="b.MAR.16.17">De teken oeuerst dede volgen
werden / denn / dede loeuen / synt de /
In mynem namen werden se dueuel
vthdriuen / Mit nyen tungen reden /</seg> <seg id="b.MAR.16.18">Slangen vordriuen / Vnde so se



wat doedtlikes drincken / werdt ydt en
nicht schaden / Vp de krancken werden se de hende leggen / so wert ydt
beter mit en werden.</seg> <seg altid="b.MAT.28.20">Vnde seeth / ick bin by iuw alle dage / wente an der
werlt ende.</seg>

<seg type="comment"> Dat Euangelion vnde neene minschen erdichtinge vnde settinge / Dat Euangelion oeuerst
ys dat / dat ick de gewalt vam Vader entfangen
hebbe / regere / vnde bin de gerechticheit der minschen ". Ick bin by iuw. Darumme werde by neenes Stadtholders Christi bedaruen. Ick sende neene Stadtholders de vor my regeren vnde beeden /
suender predigers vnde deners mynes worde / Ick
wil sueluest yegenwardich syn / wor gy myn wort
werden predigen.
</seg>

<seg altid="b.CO1.15.7"> 
	Darna ys he geseen worden van
	Iacobo.j.Corinth.xv.</seg>

  <seg altid="b.ACT.1.2">Eer he nu tho hemmel van eren
ogen vpgenamen wart /</seg> <seg id="b.ACT.1.3">bewisede he
sick leuendich synen Aposten na synem lidende / vnde dat dorch manni

gerleye bewisinge / vnde leth sick seen
veertich dage lanck / vnde redede mit
en vam rike Gades /</seg> <seg id="b.LUK.24.45">oepende en de vor
stentenisse / dat se de scrifft vorstuenden.</seg> <seg id="b.ACT.1.4">Vnde alse he se vorsammelt had
de / beuoel he en / dat se van Ierusalem
nicht weken / suender wachteden vp
de thosage des Vaders / vnde sprack</seg>
<seg altid="b.LUK.24.49">Seeth / ick wil vp iuw senden de thosage mynes Vaders / de gy van my gehoert hebben / oeuerst gy schollen in der
stadt Ierusalem bliuen / wente dat
gy angetagen werden / mit krafft vth
der hoege /</seg> <seg id="b.ACT.1.5">Wente Iohannes hefft
mit water gedofft / oeuerst gy schollen
met dem hilligen Geiste gedofft werden / nicht lange na dessen dagen.</seg>

<seg id="b.ACT.1.6">De oeuerst so thosammende gekamen weren / frageden en / vnde spreken / Here werstu vp desse tidt wedder vprichten dat rike van Israel ?</seg>



<seg id="b.ACT.1.7">He sprack oeuerst tho en / Idt behoert
iuw nicht to wetende tidt edder stunde / de de vader syner macht voerbeholden hefft /</seg> <seg id="b.ACT.1.8">suender gy werden de
krafft des hilligen geistes entfangen /
de vp iuw kamen wert / vnde werden
myne tuegen syn tho Ierusalem vnde
in dem gantzen Iudea vnde Samaria / vnde wente an den ende der erde.</seg>

<seg type="comment">
	Here werstu ". Fleschlick dinck fragen se.
Dat ryke Gades oeuerst ginck wedder an dorch
Christum vnder dem geistliken volcke Israel / tho
der tidt ? do de Iuengern dat Euangelion predigeden / Denne oeuerst wert ydt vullenbracht / wenn
de tuechenisse van Christo kamen wert / an alle oerde der werlt.
</seg>

<seg id="b.LUK.24.50">He voerde se oeuerst henvth wente
tho Bethanien / vnde hoeff de hende
vp / vnde segende se.</seg> <seg altid="b.ACT.1.9 b.LUK.24.51 b.MAR.16.19">Vnde ydt geschach
  do he se segende /</seg> <seg altid=" b.LUK.24.51 b.MAR.16.19">nach dem he nu genochsam tho en geredet hadde / na
syner vpstandinge / schedede he van
 
en /</seg> <seg altid="b.ACT.1.9 b.LUK.24.51 b.MAR.16.19">vnde wart vpgenamen thoseens /



</seg> <seg altid="b.LUK.24.51 b.MAR.16.19">vnde voer vp tho hemmel /</seg> <seg altid="b.MAR.16.19 b.ACT.1.9">vnde ein wulcke nam en vp van eren ogen /</seg> <seg altid="b.LUK.24.51 b.MAR.16.19">vnde
hefft sick tho der rechtern hand Gades gesettet.</seg> <seg id="b.ACT.1.10">Vnde alse se em nasegen
tho hemmel varende / sue / do stuenden by en twe menne in witten kledern</seg>
<seg id="b.ACT.1.11">welckere ock seden / Gy menne van
Galilea / wat sta gy vnde seen na dem
hemmel ? desse Ihesus / de van iuw
ys vpgenamen tho hemmel / wert
kamen / gelick alse gy en geseen hebben tho hemmel varen.</seg>

<seg type="comment">
	Dat ys / in der herlicheit des Vaders sat he /
do he wedder vpstund vam dode / oeuerst nu wart
solckes den Iuengern bekant vnde darna der werlt
dorch de predigen vnde mirakel.
</seg>

<seg id="b.LUK.24.52" altid="b.ACT.1.12">Se oeuerst bededen en an / vnde kerden wedderumme na Ierusalem mit
groter frowde /</seg> <seg altid="b.ACT.1.12">van dem berge / dede
hett de oelieberch / welcker harde by
Ierusalem ys / vnde licht dar ein Sabbaths wech van.</seg> <seg id="b.ACT.1.13">Vnde alse se



henyn quemen / stegen se vp den sael /
dar sick denn entheelden Petrus vnde Iacobus / Iohannes vnde Andreas / Philippus vnde Thomas / Bartholomeus vnde Mattheus / Iacobus Alphei soene / vnde Simon Zelotes / vnde Iudas Iacobi.</seg> <seg id="b.ACT.1.14">Desse
alle weren stedes by einander eindrechtich mit bedende vnde fleende / sampt
den frouwen vnde Marien der moder Ihesu vnde synen broedern /</seg> <seg altid="b.LUK.24.53">Vnde weren allewegen ym tempel / priseden vnde laueden Godt / Amen.</seg>

<seg type="comment"> Dar ys / So verne was de oelieberch van
Ierusalem belegen alse temelick vnde thogelaten
was / am Sabbath tho reisende / Dat ys / he was
harde by. Allewege ". Lucas redet hyr nicht na der
gwanheit der Sophisten / suender na der gemenen
wise / also / dat allewege hete / dachlikes vnde vaken.
</seg>

  <seg id="b.ACT.1.15"> 
	Vnde in den dagen trat Petrus
manck de iuengern / vnde sprack ( De



schar oeuerst der namen was thohope by hunder tvnde twintich )</seg> <seg id="b.ACT.1.16">Gy
menne vnde broeder / Desse scrifft
moste vuruuellet werden / welckere
thouoern gesecht heft de hillige geist
dorch de mundt Dauid van Iuda /
de ein voergenger was / der / de Ihesum vengen /</seg> <seg id="b.ACT.1.17">wente he was mit vns
getelt / vnde hadde dyth ampt mit
vns auerkamen.</seg> <seg id="b.ACT.1.18">Desse hefft vorworuen den acker vor dat vnrechtuerdige
lon vnde hefft sick gehenget / vnde
ys midden entwey geborsten / vnde
hefft all syn yngeweide vthgeschueddet /</seg> <seg id="b.ACT.1.19">vnde ydt ys kundt geworden allen / de tho Ierusalem wanen / also /
dat de suelue acker genoemet wert vp
ere sprake / Hakeldama / dat ys / ein
bloett acker.</seg>

<seg type="comment"> Voergenger. Petrus gifft tho vorstande dat de
Psalm nicht allene sy van Iuda / suender van allen
vienden Christi / welckerer voergenger Iudas was /
de ock mede in den tal der Aposteln gerekent was.
</seg>



  <seg id="b.ACT.1.20">Wente dar steit gescreuen ym
Psalm boke / Ere behusinge moethe
woeste werden / vnde dar sy nemandt
de darynne wane / vnde syn Bischop
doem entfange ein ander.</seg> <seg id="b.ACT.1.21">So moth
nu ein van dessen mennen / de by vns
gewesen syn / de gantzen tidt auer / de
Ihesus manck vns ys vth vnde yn
geghan /</seg> <seg id="b.ACT.1.22">van der doepe Iohannis an
wente vp den dach do he van vns genamen ys / ein tuege syner vpstandinge mit vns werden.</seg>

<seg type="comment"> Gelick alse ein ander Apostel gesettet ys in
Iudas stedde / also scholden ock de Ioeden vorworpen werden / vnde ein ander volck in ere stedde kamen / Dar van seggen twe Psalme / vth welckeren
Petrus bewagen wart / dat he solckes dede / Vnde
Godt bestediget dat werck darmede / dat he apenbar dat lot vp Matthiam vallen lett.
</seg>

  <seg id="b.ACT.1.23">Vnde se settende dar twe hen / Ioseph genoemet Barsabas mit dem tonamen Iust / vnde Matthian /</seg> <seg id="b.ACT.1.24">bede

den vnde spreken / Here / aller herten
kenner / wise vns / welkeren du erwelet heffst van dessen twen /</seg> <seg id="b.ACT.1.25">dat ein entfange dessen denst vnde Apostel ampt /
dar Iudas van affgeweken ys / dat
he hen ginge an synen ort /</seg> <seg id="b.ACT.1.26">Vnde se
woerpen dat lott auer se / vnde dat lott
vell vp Matthian / vnde he wart thogeordent tho den eluen Aposteln.</seg>

<seg type="comment"> Idt ys van noeden dat me hyr vth
dessem Texte frage / yfft me moege dat lot warpen
edder nicht. Dyth lot wert Gade dorch dat bedt
beualen vnde eme hen gegeuen / vnde wert ein teken dorch dat lot van Gade gebeden in den dingen / de dorch Gades wort nicht weren vthgedruecket / vp dat se Gades willen moechten erkennen /
Vnde dat ys dat / dat gescreuen steit ym boke der
sproeke Salomo / Dat lot wert in den schot geworpen / oeuerst van dem HEREN kumpt all syn
gerichte.
</seg>

  <seg id="b.ACT.2.1">Vnde alse de dach der Pingesten
voruuellet was / weren se alle eindrechtigen by einander.</seg> <seg id="b.ACT.2.2">Vnde dar geschach
snellicken ein brusent vam hemmel /
alse eines weldigen windes / vnde



voruuelde dat gantze hus / dar se seten.</seg> <seg id="b.ACT.2.3">Vnde me sach an en gedelde tungen / alse weren se vuerich / vnde he settede sick vp einen ydern manck en /</seg> <seg id="b.ACT.2.4">vnde
worden alle vull des hilligen geistes /
vnde hoeuen an tho predigende mit
andern tungen / darna alse en de geist
gaff vth tho sprekende etc.</seg> <seg type="comment">liss vordan
Acto.ij.</seg>

<seg type="comment">
	Liss dat gantze boeck van den geschichten der
Apostel / vnde alle scriffte der Apostel / so werstu
hoeren vnde erkennen wat de Iuengern gewercket
hebben / do se angetagen weren mit krafft vth der
hoege / Welcker Marcus althomael mit dessen korten woerden begrepen hefft.
</seg>

  <seg id="b.MAR.16.20">Se oeuerst gingen vth / vnde predigeden an allen enden / vnde de Here
werckede mit en / vnde bekrefftigede
dat wort / dorch mede volgende teken.</seg>

  <seg type="paragraph">Christus leeuent ein Koeninck
ewichlick / Amen</seg>

</div>
<div type="section">

<seg type="headline">Dem leser</seg>

<seg type="comment">
MIt korten woerden /
wil ick dy hyr to erkennende geuen / wo ick de Historien der vpstandynge Christi
voreniget vnde thosammende gebracht hebbe / darynne
ick nicht geuoldet hebbe Augustino / edder der andern
ein / de dar ock wat van gescreuen hebben / suender
der Historien des Nyen Testamentes. Vnde my
duencket dat ick nicht ein weinich hyr mede gehulpen hebbe der swackheit der yennen / dede gemenet
hebben / dat de Euangelisten byrynne nicht auer
ein kamen. In desser meninge synt in voertiden
ock etlike gewest ( alse Hieronymus secht ) de so
deep darynne gesteken hebben / dat se ock nich hebben wollen annemen dat leste Capittel des Euangekusten Marci / daruemme / dat se meneden / ydt
queme mit den andern Euangelisten nicht auerein
welcker doch nicht war ys. Daruemme vorsta du
ydt also.

	De tydt / in welckerer de frouwen am alder ersten thom graue gingen / bescriuen alle Euangelisten eindrechtigen.



	Darna werden gescreuen manningerleye gesichte der frouwen / oeuerst in tween Historien werden se begrepen / De einen bescrifft Lucas vnde
Iohannes / De andern Mattheus vnde Marcus.

	Ouerst dat ick yenne vor de ersten holde / vnde
desse vor de andern / dar vororsaket my Marcus
tho / dede sprickt. Am ersten ys he Marien Magdalenen erschenen et cet.

	Sue / also hebbe ick mit koerten woerden voreiniget vnde tho sammende gebracht / dat einen schyn
hadde / gerade alse were ydt wedder einander. Also werstu dy ock nicht ergern noch erren laten / in
der mannichuoldigen erschyninge der Engel / edder
in den andern geschichten / de ock dar voer angeseen
worden alse quemen se nicht auerein / so doch dat
du den Engel / de ein screcklick angesichte hadde /
vnde sat vp dem stene / van welckerem Mattheus
scrifft / vorstaet denn allene de den krigesknechten
erschenen ys / Vnde dat darna sy erschenen de Engel / de mit den frouwen troestliken redet / vp de
wise asle Marcus bescrifft.

	Ouerst worumme gheit denn Maria Magdalena wedderumme thom graue / so se doch rede den
Heren geseen hadde / dat he wedder vpgestan was ?
Antwert / Se gheit mit den andern wedderumme /
de en ock seen willen / vnde ys der leidesmansche / ock
vp dat se en vaken moege seen / den se nu rede geseen hadde.

	Hy vth heffstu ock dat dat nicht meer Marien
Magdalenen in den Euangelisten syn / dessen



eine / alse doich etlike gemenet hebben. Desse Maria Magdalena ys van Galilea / Maria oeuerst de
suester Lazari wert nergen van den Euangelisten
apenbar Magdalena genoemet / de denn ock nicht
vth Galilea / suender vth Iudea was.

	Alse nu oeuerst de Apostel vorsammelt werden /
vnde Thomas doch nicht by en was / ys en Ihesus
erschenen am auende dessueluen dages. Thom andern ys he en erschenen am achten dage / do Thomas yegenwardich was. Thom druedden / darna /
an dem meere Tiberias / dar der Iuengern weiniger weren / alse Iohannes ock secht / Dat ys nu
dat druedde mal / dat Ihesus synen Iuengern apenbart ys ( vorsta den vorsammelden ) nach dem he
van den doden vpgestan ys.

	Desse ordeninge / also van Iohanne bescreuen /
dwinget klarliken / dat ick vorstan moth / dat na
allen dessen geschichten gescheen sy / wat Mattheus
scrifft van dem berge in Galilea / vp welckerem
Ihesus de Iuengern bescheden hadde. Ick holde
ydt dar voer / dat dar sueluest gewesen synt meer denn
viff hundert broeder / van welckeren Paulus scrifft
Ia fryelick synt se dar gewesen / Wente we wolde
dar van den Iuengern nicht gerne syn / dar se gehoert hadden / dat Christus wolde erschynen / de wile ydt manck en ruechtich was / dat he dar erschynen wolde? Wente solckes wuesten se / vth der Engel rede / des geliken ock vth der rede der frouwen /
Christi / vnde der iuengern / ia ock vth der gedechtenisse



der woerde Christi / de he en thouoern gesecht hadde /
Vnde suenderlicken / de wile he en ock einen gewissen berch dartho bestemmet hadde / alse Mattheus
scrifft / Ick holde ock einen gewissen dach. Ick mene oeuerst ydt se de berch Thabar gewest / vp welckerem he thouoern ( alse me secht ) de herlicheit syner vpstandinge bewiset hadde / in deme dat he
sick dar vorklarede. He wolde so gantz velen nicht
erschynen / eer dat geruechte der geschenen vpstandinge tho velen gekamen were. Vnde Mattheus
gifft etliker mathe tho vorstande / dat dar ock andere meer / denn de Apostel / syn yegenwardich gewest / alse he secht / Etlike oeuerst twiuelden etc.
Solckes ys yo nicht van den Aposteln gesecht /
Wente wol scholde dar twiuelen van den Aposteln / so se thouoern alle loeueden thu Ierusalem /
eer se in Galileam gingen ?

	Daruemme wert dat nicht recht vorstan van
dem dage der hemmeluart Christi / dat Marcus
secht / Thom latesten / do de eluen thor tafeln seten. ". Alse doch etlike gemenet hebben / vmme
der wort de dar also na volgen / Vnde de Here /
nach dem he mit en geredet hadde / wart he vpgenamen tho hemmel. Wente dat ys gescheen am
auende des dages der vpstandinge. Se mercken
nicht / dat Marcus van den voerderoerden woerden
an / nicht bescrifft eine aneinander hangende Historien / suender koertliken in einem Summen begript /
wat de Here vor syner hemmeluart gedan vnde ge
redet hebbe / Wente desse woerde / Ghat hen in de



gantzen werlt ". alse vth Mattheu schynet / synt
geredet worden vp dem berge in Galilea / Idt were denn dat du woldest vorstan / dat se vaken geredet weren. Dat oeuerst darna volget / Nach dem
he mit en geredet hadde / wart he vpgenamen tho
hemmel ". dat schaltu so nicht vorstan / alse sy he
balde darna / do he desse woerde geredet hadde / vp
geuaren tho hemmel / suender na allen woerden / de
he mit en geredet hadde / de veertich dage auer /
van syner vpstandinge heer / alse denne Lucas
scrifft Acto.j. Sues mostestu ock vorstan / dat de
Iuengern also balde / do se van dem oelieberge wedderuemme kereden / vth geghan werden allenthaluen tho predigende / wente so volget ock dar sueluest
ym Texte / Se oeuerst gingen vth / vnde predigeden an allen enden / Ouerst Lucas in den geschichten der Aposteln secht dat wedderdeel / Darumme
hefft Marcus in de voergenomeden woerden bescreuen einen Summen / edder einen korten ynholt
der geschichte Christi / dede gescheen synt / van syner vpstandinge an / wente thor hemmeluart.

	Ock hefft Lucas sueluest in synem Euangelio
desse Historien so tho sammende gesettet / dat du
moechtest menen / Christus were in der nacht darna
na dem dage der vpstandinge vgpeuaren / Vnde
wenn he sueluest dat eine woerdeken nicht gesecht
hedde in den geschichten der Apostel / noemliken /
he leth sick seen veertich dage lanck / so wuesste me
noch huetes dages nicht / an welckem dage Christus
vpgeuaren / dat ys / vpgenamen were van den



ogen der Iuengern / Wo wol sues syne vpstandinge
ock syne hemmeluart edder vorklaringe ys / alse
tho em gesecht ys / Sette dick tho myner rechtern
handt / Dar he ock sueluest van secht / My ys gegeuen alle gewalt in hemmel vnde erden.

	Also wert nergen so wol gespoert / wo veel noch
vngescreuen ys van allen geschichten Christi / den
euen an dessem orde / van welckeren geschichten
ock de Euangelisten kume ein weinich gescreuen hebben / alse denn Iohannes
ym ende synes Euangelion
sueluest bekent.
</seg>

<seg type="prose" altid="b.MAR.6.9 b.MAT.6.10">
Thokame vns leue Vader dyn rike</seg>
<seg type="prose">dorch Ihesum Christum dynen
Soene vnsen Heren
AMEN.</seg>



</div>
<div type="section">

<seg type="headline">Dat iiij. Capittel vth dem Propheten Iesaia / van deme lidende vnde der vpstandinge Christi</seg>

<seg id="b.ISA.52.13">Sue myn knecht
wert kloeckliken handeln / vnde wert vorhoeget vnde seer hoch
erhauen syn /</seg> <seg id="b.ISA.52.14">Dat sick
vele auer dy ergern
werden / de wile dat syne gestalt eiszliker ys / denn ander luede / vnde syn
anseent / denn der minschen kinder /</seg>
<seg id="b.ISA.52.15">Ouerst also wert he vele Heiden besprengen / dat ock Koeninge werden
ere mundt yegem em thoholden /
Wente den dar nichtes van vorkuendiget ys / de sueluen werdent mit lust
seen / vnde de dar nichtes van gehoert



hebben / de werdent mercken.</seg> <seg id="b.ISA.53.1">Ouerst
wol loeuet vnser predigen? vnde weme
wert de arm des HEREN apenbart?</seg>
  
<seg id="b.ISA.53.2">Wente he schuet vp vor em gelick alse ein ryss / vnde alse eine woertel vth
doerrem erdtrike / He hefft neene gestalt noch schoenheit / wy segten en /
oeuerst dar was neene gestalt dat wy
syner hedden moegen begeren /</seg> <seg id="b.ISA.53.3">He
was de aller vorachteste vnde vnwerdeste / vull smerte vnde kranckheit /
He was so vorachtet / dat me dat
angesichte vor em vorbergede / darumme hebbe wy en nicht geachtet.</seg> 
  
<seg id="b.ISA.53.4">Vorwar he droech vnse kranckheit
vnde loedt vp sick vnse smerte / Wy
oeuerst helden en vor denn / de van Gade geplaget vnde gekrencket were /</seg>
<seg id="b.ISA.53.5">Ouerst he ys vmme vnser missedath
willen vorwundet / vnde vmme unser



suende willen thoslagen / De straffe
licht vp eme / vp dat wy frede hedden
vnde dorch syne wunden syn wy geheelt /</seg> <seg id="b.ISA.53.6">Wy gingen alle byster / gelick
alse schape / ein yder sach vo synen
wech / Ouerst de HERE warp
vnser alle suende vp en.</seg>

  <seg id="b.ISA.53.7">Do he gestraffet vnde gekrencket
wart / dede he synen mundt nicht vp /
gelick alse ein lam dat thor slachtebanck geuoert wert / vnde alse ein schap /
dat stum wert vor synem scherer vnde syne mundt nicht vpdeit.</seg>

  <seg id="b.ISA.53.8">He ys vth dem angeste vnde gerichte genamen / We wil synes leuendes lenge vthspreken ? Wente he ys
vth dem lande der leuendigen wech
gereten / do he vmme der missedath
 
willen mynes volckes geplaget was /</seg>
<seg id="b.ISA.53.9">Vnde ys begrauen gelick alse ein godtlose / vnde / gestoruen alse ein rike / wo
wol he nemande vnrecht gedan hefft



noch yenige bedregerye in synem
munde gewest ys /</seg> <seg id="b.ISA.53.10">Ouerst de HERE wolde en so thoslan mit kranckheit.



Wenn he syn leuent thom schultoffer gegeuen hefft / so wert he sadt
hebben vnde in de lenge leuen / vnde
 
des HEREN voernement wert
dorch syne handt vorth ghan /</seg> <seg id="b.ISA.53.11">Dar
umme dat syne seele gearbeit hefft /
wert he syne lust seen / vnde de vuelle
hebben / Vnde dorch syne erkentenisse wert he / myn knecht / de rechtuerdige / vele rechtuerdich maken /
Wente he dricht ere suende /</seg> <seg id="b.ISA.53.12">Darumme wil ick em grote hupen thor buete
geuen / vnde he schal de starcken thom
roue hebben / Darumme dat he syn
leeuent in den dodt gegeuen hefft / vnde
den oeueldedern gelick gerekent ys /
vnde veler suende gedragen hefft /
vnde vor de auertreders
gebeden hefft.</seg>



  <seg type="other">Gedruecket tho
Magdeborch by
Hans Walther.</seg>
</div>
	</body>
  </text>
</cesDoc>